— ་ ་ ་—་ ་ག་7། ་་ བས་ ར—— སདྲག་ ་།ོང ༄ ། ་་རངཐོལ་ ་ སུངའཐུམ ་་་(གོ་ཐནིག ) ་མཚོ་སྔོན་མི་རིགས་དཔེ་སྐྲུན་ཁང་། ་—

།་ ༷༽ ཤེ༽༽ཤཾཤེ།།༵དི ་ ༽་

དཀར་ཆགམཆོད་བརྗོད། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(1)གླེང་གཞི། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(2)མཚོ་སྙིང་དབེན་པའི་དགའ་ཚལ་ནས་དད་ཅན་ཡོན་བདག་ཕོ་མོ་རྣམས་ལ་གདམས་པའི་སྐོར། ་་་་་་་་་་་་་་་་་་་་་་་་་་་(7)མཚོ་སྙིང་མ་ཧཱ་དེ་བ་ནས་ཡུལ་ཕྱོགས་གདུལ་བྱས་ཞུས་ལན་ཆབ་ཤོག་གི་སྐོར།་་་་་་་་་་་་་་་་་་་་་་་་་་་་་་་་་་་་་་་་་་་་་་་་(230)ས་བཅུའི་དབང་ཕྱུག་རྨ་ཆེན་སྦོམ་རའི་གངས་རིའི་མགུལ་ནས་བཞེངས་པའི་སྐོར། ་་་་་་་་་་་་་་་་་་་་་་་་་་་་་་་་་་་་་་་(319)བྲག་དཀར་སྤྲེལ་རྫོང་དང་ཀྱ་ཕུག་པདྨ་རྫོང་དང་ཟྭ་ལུང་་ སོགས་ནས་བཞེངས་པའི་སྐོར། ་་་་་་་་་་་་་་་་་་་་་་་་་་་་་་(394)དབེན་གནས་ཁྱད་འཕགས་དག་པ་མཁའ་སྤྱོད་དཔལ་གྱི་ཙཱ་རི་ཏྲ་ནས་བཞེངས་པའི་སྐོར། ་་་་་་་་་་་་་་་་་་་་་་་་(442)གནས་ཆེན་གངས་དཀར་གྱི་རྒྱལ་པོ་ཏེ་སེ་ནས་བཞེངས་པའི་སྐོར། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(499)1

གངས་རི་ནས་ཕྱིར་ཕེབས་ཤིང་ཁྱུང་ལུང་དང་སྤུ་ཧྲེངས་སོགས་ས་ཆ་མང་བོ་བརྒྱུད་སྐབས་བཞེངས་པའི་སྐོར། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(632)བལ་ཡུལ་མཆོད་རྟེན་རྣམ་གཉིས་ལ་མཇལ་དུ་ཕེབས་པའི་ལམ་སྐབས་དང་བཀའ་བརྒྱུད་གོང་མའི་གདན་ས་འབྲོག་ལ་ཕྱི་གངས་ཀྱི་ར་བ་ནས་བཞེངས་པའི་སྐོར། ་་་(669)དབུས་གཙང་སོགས་ནས་བཞེངས་པ་ཁ་ཐོར་སྣ་ཚོགས་པའི་སྐོར། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(690)སྤྲིངས་ཡིག་ཀ་ལ་པིངྐའི་སྒྲ་དབྱངས་ཞེས་བྱ་བ་བཞུགས་སོ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(739)ཉམས་མགུར་ཁུ་བྱུག་སྔོན་མོའི་སྐད་སྙན་བཞུགས་སོ།། (743)འདུན་མ་ལེགས་པའི་མགུར་དབྱངས་གདངས་སྙན་པི་ཝང་གླིང་བུ་ཞེས་བྱ་བ་བཞུགས་སོ། ། ་་་་་་་་་་་་་་་་་་་་་(745)དམ་ཆོས་གསེར་འོད་དམ་པའི་རྔ་སྒྲ་ཞེས་བྱ་བ་བཞུགས་སོ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ (747)རྒྱལ་བ་ཡབ་སྲས་ལ་ཕུལ་བའི་ཞུ་ཤོག་རབ་དཀར་གོས་བཟང་ཞེས་བྱ་བ་བཞུགས་སོ། །་་་་་་་་་་་་་་་་་་་་་་་་་་་་་་(749)སྐྱོ་མགུར་པི་ཝང་རྒྱུད་མང་བཞུགས་སོ། ། ་་་་་་་་་་་་་་་་་་་་་(753)མན་ངག་གསེར་གྱི་ཐུར་མ་ཞེས་བྱ་བ་བཞུགས་སོ། ། (757)2

འ་དྲིན་གྱིས་འཚོ་བའི་བན་ཆུཆེ གྱི བྲི འི སྟོ ཚིན་ ས་ ས་པ ་བ ད་ ་བ་

ང ་མཆོད་བརྗོད།ན་མོ་གུ་རུ། ཕུན་ཚོགས་དགེ་ལེགས་བྱེ་བས་བསྐྲུན་པའི་མཚན་དང་དཔེ་བྱད་ལྡན་པའི་སྐུ། །མཐའ་ཡས་འགྲོ་བའི་རེ་བ་ཇི་བཞིན་སྐོང་བའི་ཡན་ལག་དྲུག་ཅུའི་གསུང་། །གང་ལ་ཉེ་རིང་མེད་པར་བརྩེ་ཞིང་ཤེས་བྱ་མཐའ་དག་མཁྱེན་པའི་ཐུགས། །ཞིང་ཀུན་འོད་ཀྱིས་འགེང་བཞིན་ཆོས་འཁོར་བསྐོར་བའི་སངས་རྒྱས་མགོས་ཕྱག་འཚལ། །ཟླ་མེད་སྟོན་པ་དེ་ཡི་གསུང་རབ་དགོངས་འགྲེལ་མཐའ་དག་རྒྱ་གར་ནས། །བོད་དུ་བསྒྱུར་མཁས་ས་ཐོབ་སངས་རྒྱས་བྱང་སེམས་ལོ་པཎ་མཁས་གྲུབ་དང་། །ཉམས་སུ་བླངས་ནས་ས་ལམ་མཐར་ཕྱིན་དམ་པ་གོང་མ་ཐམས་ཅད་ཀྱི། །སྐུ་དྲིན་རྣམ་ཐར་དྲན་བཞིན་ལན་གཅིག་མ་ཡིན་ཡང་ཡང་གུས་པས་འདུད། །རྒྱལ་བའི་གསུང་རབ་མདོ་རྒྱུད་རྣམས་དང་རྒྱ་བོད་མཁས་གྲུབ་ཚད་ལྡན་གྱི། །ལེགས་བཤད་ཟླ་མེད་ཇི་བཞིན་རང་་གཞན་ཀུན་གྱིས་གོ་སླ་འཁྱེར་བདེ་ཕྱིར། །བདག་གིས་མགུར་དབྱངས་གང་བླངས་གང་གིས་ཐོས་ཀྱང་དངོས་སམ་བརྒྱུད་ནས་ཀྱང་། །རྒྱུད་ལ་ཕན་ཐོགས་རྒྱ་ཆེན་འབྱུང་བར་ཡང་དང་ཡང་དུ་བྱིན་གྱིས་རློབས།།

གླེང་གཞི།དེ་ཡང་སྐྱེ་དཀའ་བ་གླིང་བཞི་ཡི་ནང་ནས་མཆོག་ཏུ་གྱུར་པ་ལྷོ་འཛམ་བུ་གླིང་དུ་སྐྱེས། ཐོབ་པར་དཀའ་བ་མི་ཡི་ནང་ནས་དབང་བོ་སྒོ་ལྔ་ཚང་བའི་མི་ལུས་གཙང་མ་ཐོབ མཇལ་བར་དཀའ་བ་བླ་མའི་ནང་ནས་མཚན་ཉིད་ཚང་བའི་བླ་མ་དང་་་་་་་་་མཇལ། འཕྲད་པར་དཀའ་བ་ཆོས་ཀྱི་ནང་ནས་སངས་རྒྱས་ཀྱི་གསུང་རབ་དགོངས་འགྲེལ་དང་བཅས་པར་འཕྲད་པའི་དུས་་་་་་འདིར་དཀར་བོ་དགེ་བའི་ལས་ལ་བརྩོན་ཞིང་། ནག་པོ་མི་དགེ་སྡིག་པའི་ལས་རྣམས་སྤོང་དགོས་ཏེ། ད་རེས་མི་དགེ་སྤངས་ནས་དགེ་བ་རྣམ་དག་ཅིག་མ་བྱས་ན། ཕྱིན་ཆད་ཡང་ནས་ཡང་དུ་འཛམ་བུའི་གླིང་དུ་མི་སྐྱེ། སྒྱེས་ཀྱང་མི་ལུས་གཙང་མ་མི་ཐོབ།ཐོབ་ཀྱང་མཚན་ལྡན་གྱི་བླ་མ་དང་སངས་རྒྱས་ཀྱི་བསྟན་པར་མི་་མཇལ། མཇལ་ཀྱང་དམ་ཆོས་སྒྲུབ་པའི་རང་དབང་རང་ལ་ཨེ་ཐོབ་མི་ཤེས། དེས་ན་དལ་འབྱོར་དོན་ལྡན་ཞིག་བྱེད་དགོས།དེ་ཡང་མྱུར་དུ་བརྩོན་པས་མ་འབད་ན་མི་ཚེ་ཡུན་ཐུང་། རྒས་དུས་མི་ནུས། ནམ་འཆི་ཆ་མེད་པས། ཕྱི་བཤོལ་ག་ལེ་སོས་དལ་བྱེད་མི་རུང་། འདུས་བྱས་ཀྱི་འཁོར་བའི་ཆོས་ཐམས་ཅད་མི་རྟག དེ་2

ཡི་ནང་ནས་ལྷག་པར་ཤ་ཁྲག་གི་ལུས་འདི་ནི་ཆུ་ཡི་ཆུ་བུར་ལྟ་་་་་་བུར་ཡལ་བར་སླ་བས་དོ་ནུབ་ཙམ་ཡང་མི་འཆི་སྙམ་པའི་བློ་་་་་་་་གཏད་མེད་དེ། སྐྱེ་བོ་ཕོ་མོ་གཞོན་ནུ་ལང་ཚོ་དར་ལ་བབ་པ་རྣམས་ཀྱང་གློ་བུར་དུ་ཤི་བ་མང་བས་ན། དབུགས་རླངས་པ་ཙམ་དྲོད་མེ་སྟག་ཙམ་པ་འདིའི་རྒྱུན་སྐད་ཅིག་ཙམ་ལ་འཆད་་་་་་ཉེན་ཡོད། རྒན་གཞོན་ལ་གོ་རིམ་མེད། ཕོ་མོ་ལ་བཟང་ངན་མེད། གཟུགས་བྱད་ལ་ཡག་བཙོག་མེད། ནམ་འཆི་ལ་ངེས་པ་མེད། སྐད་ཆའི་བཤད་འཕྲོ། ཟས་ཀྱི་ཟ་འཕྲོ། གོས་ཀྱི་གྱོན་འཕྲོ། ལས་ཀྱི་བྱེད་འཕྲོ་ཐམས་ཅད་བཞག་ནས་ཤི་ཚེ། ཁོ་ཤིའོ་མོ་ཤིའོ་ཟེར་བའི་གཏམ་ངན་གཅིག་མིན་མི་འདུག དེ་དུས་རང་ཉིད་གཅིག་པུ་རྒྱུས་མེད་ཆ་མེད་ཀྱི་བར་དོའི་འཕྲང་རིང་བརྒྱུད་ནས་སྐྱབས་མེད་མགོན་མེད་དུ་འཇིག་རྟེན་ཕ་རོལ་ཏུ་འགྲོ་་་་་་་་་་དགོས། རྒྱུ་མི་དགེ་བ་བྱས་ན་ངན་སོང་གསུམ་དང་ངན་འགྲོའི་རིགས་སུ་སྐྱེ། ངན་སོང་གསུམ་དུ་སྐྱེས་ན་ཚ་གྲང་བཀྲེས་སྐོམ་བཀོལ་སྤྱོད་ཀྱི་སྡུག་བསྔལ་བཟོད་གླགས་མེད་པ་ཡུན་རིང་དུ་་་་་་་མྱོང་དགོས། ངན་འགྲོའི་རིགས་ཞ་ལོང་འོན་ལྐུགས་བྲན་གཡོག་སྤྲང་བོ་ནད་པ་དབང་ཆུང་ཁས་དམན་སོགས་སུ་སྐྱེས་ན་སྡུག་་་་་་བསྔལ་ཆེ་བ་མཐོང་ཆོས་སུ་ཡོད་པ་འདི་རྣམས་ཡིན། རྒྱུ་དགེ་བ་བྱས་ན་མངོན་མཐོ་ལྷའམ་མིའི་གོ་འཕང་དང་། ངེས་ལེགས་3

ཐར་བ་ཙམ་དང་ཐམས་ཅད་མཁྱེན་པ་སངས་རྒྱས་ཀྱི་གོ་འཕང་ཐོབ་ལ། མངོན་མཐོ་ལྷའམ་མིའི་གནས་སུ་སྐྱེས་ན་རིགས་གཟུགས་འབྱོར་དང་དབང་ཕྱུག་ཤེས་རབ་ཚེ་རིང་ནད་མེད་བདེ་དང་ལྡན་ཞིང་། མཚན་ལྡན་གྱི་བླ་མ་དུ་མའི་ཞབས་རྡུལ་བསྟེན་ནས་ཟབ་རྒྱའི་ཆོས་ལ་ཐོས་བསམ་སྒོམ་གསུར།་བྱས་ནས་སངས་་་་རྒྱས་ཀྱི་གོ་འཕང་ཐོབ་ནུས། འཁོར་བའི་གནས་འདི་ནས་ཐར་ནས་དག་པའི་ཞིང་ཁམས་བདེ་བ་ཅན་ལ་སོགས་སུ་སྐྱེས་ན་སྐྱེ་རྒ་ན་འཆི་ལ་སོགས་སྡུག་བསྔལ་གྱི་མིང་ཙམ་ཡང་མི་ཐོས་པར་་་་་་་་་འདོད་པའི་ཡོན་ཏན་ལྔ་ལ་སྤྱོད་བཞིན། མགོན་པོ་འོད་དཔག་མེད་དང་སྤྱན་རས་གཟིགས། མཐུ་ཆེན་ཐོབ་སོགས་བླ་མར་བསྟེན་ནས་གསུང་གི་བདུད་རྩི་མྱང་ཚེ་སངས་རྒྱས་ཀྱི་གོ་འཕང་བདེ་བླག་ཏུ་ཐོབ་ནུས། ཐམས་ཅད་མཁྱེན་པ་སངས་རྒྱས་ཀྱི་གོ་འཕང་ཐོབ་ན་སྐུ་མཚན་བཟང་བོ་སུམ་ཅུ་རྩ་གཉིས་དང་དཔེ་་་་་་བྱད་བཟང་བོ་བརྒྱད་ཅུས་སྤྲས་པ། སྐུ་མཐོང་ན་མི་མཐུན་པ་མེད་ཅིང་འགྲོ་བ་གང་གི་མིག་ཡིད་དབང་མེད་དུ་འཕྲོག་པ།གསུང་དབྱངས་ཡན་ལག་དྲུག་ཅུའི་གདངས་པི་ཝང་གླིང་བུ་ལས་བརྒྱ་སྟོང་འགྱུར་གྱིས་སྙན་ཅིང་། ལྷ་ཀླུ་མི་ལ་སོགས་སོ་སོའི་སྐད་དུ་ཆོས་སྟོན་ནུས། ཐུགས་ཀྱིས་ཆོས་ཐམས་ཅད་ཕྱག་མཐིལ་དུ་གཟིགས་པ་ལྟར་ས་ལེར་མཁྱེན་ཅིང་། མི་གཅིག་གིས་གཡོན་ནས་4

སྐུ་ལ་སྟ་གྲིས་གཤག་ཅིང་། གཡས་ནས་མི་གཅིག་གིས་སྐུ་ལ་ཙན་དན་གྱི་ལྡེ་གུས་བྱུགས་ཀྱང་། དེ་གཉིས་ལ་ཉེ་རིང་ཆགས་སྡང་ཅུང་ཟད་ཙམ་ཡང་མི་མཛད་ཅིང་ཕན་གནོད་བར་མའི་སེམས་་་་ཅན་གང་ལ་མས་བུ་ལ་བྱམས་པ་ལྟར་བརྩེ་ཞིང་། སེམས་ཅན་འདུལ་བའི་དུས་ལ་བབ་ཚེ་དམྱལ་བའི་མེ་དོང་ཡིན་ཡང་འདོད་ལྡན་པདྨའི་ཚལ་ལ་འཇུག་པ་ལྟར་ཞུགས་ནས་དོན་བྱེད་ནུས།སྐུ་ཡི་འོད་ཟེར་ལན་རེ་ཙམ་སྤྲོས་པས་ཀྱང་སེམས་ཅན་མང་བོ་སྨིན་གྲོལ་གྱི་ལམ་ལ་འགོད་ནུས། སེམས་ཅན་གནས་ཁང་མེད་པ་ཞིག་གིས་གསོལ་བ་བཏབ་ཀྱང་སྐད་ཅིག་གཅིག་ལ་རིན་པོ་ཆེ་ལས་་་་་་གྲུབ་པའི་ཁང་བ་སྤྲུལ་ནས་སྟེར་ནུས། ཟས་གོས་འདོད་པའི་སེམས་ཅན་སོགས་ལ་ཡང་ནམ་མཁའ་སོགས་ལ་ཕྱག་བརྐྱངས་་་་་ནས་ལྷའི་གོས། རོ་བརྒྱའི་ཟས་སོགས་བྱིན་ནས་ཅི་འདོད་ཀྱི་རེ་བ་སྐོང་ནུས། མདོར་ན་སངས་རྒྱས་ནི་སྐྱོན་ཀུན་ཟད་ཡོན་ཏན་ཀུན་ལྡན། ཕན་བཏགས་མ་བཏགས་མེད་པར་སེམས་ཅན་ཐམས་ཅད་ཀྱི་མགོན་སྐྱབས་དཔུང་གཉེན་བྱེད་པ་ཡིན། དེས་ན་རྒྱུ་མི་དགེ་བ་སྤངས་ནས་དགེ་བ་བསྒྲུབ་དགོས་པའི་རྒྱུ་མཚན་དེ་ཡིན། འོ་ན་རྒྱུ་མི་དགེ་བ་དེ་གང་ཡིན་ཟེར་ན། མང་བོ་ཡོད་ཀྱང་བསྡུ་ན། སྲོག་གཅོད་པ། མ་བྱིན་ལེན། མི་ཚངས་སྤྱོད།ཛུན། ཕྲ་མ། ཚིག་རྩུབ། ངག་འཁྱལ། བརྣབ་སེམས། གནོད་5

སེམས། ལོག་ལྟ་འདི་རྣམས་ཡིན་པས་། སྲོག་ལ་བབས་ཀྱང་མི་བྱེད་པ་དགོས། གལ་ཏེ་མ་ཤེས་པའམ། མཉམ་མ་བཞག་པར་ཅུང་ཟད་རེ་བྱས་ཀྱང་རབ་ཏུ་འགྱོད་བཞིན་བཤགས་སྡོམ་བྱེད་པ་གལ་ཆེ། འོ་ན་རྒྱུ་དགེ་བ་དེ་གང་ཡིན་ཟེར་ན། ཆེ་ཤོས་རགས་པ་ཙམ་བཤད་ན། ཡི་གེ་འབྲི་བ། དཀོན་མཆོག་མཆོད་པ།་སྦྱིན་པ་གཏོང་བ། ཆོས་ཉན་པ། ཀློག་པ། འཛིན་པ། འཆང་བ། ཁ་ཏོན་བྱེད་པ། སེམས་པ། བསྒོམ་པ་རྣམས་ཡིན། དེ་རྣམས་གང་བསྒྲུབས་ཀྱང་གཙོ་བོ་སངས་རྒྱས་ཀྱི་གོ་འཕང་ཐོབ་་་་པའི་དོན་དུ་དམིགས་ནས་ཉིན་མཚན་གང་དུ་འབད་རྩོལ་དྲག་་་་པོས་བྱེད་པ་གལ་ཆེ། དེ་ལྟར་སྤོང་རྒྱུའི་མི་དགེ་བ་སྤོང་ཚུལ།བསྒྲུབ་རྒྱུའི་དགེ་བ་དེ་སྒྲུབ་ཚུལ་རྣམས་རྒྱས་པར་རྒྱལ་བའི་་་་་་་་་་གསུང་རབ་མདོ་སྔགས་རྣམས་དང་རྒྱ་བོད་མཁས་གྲུབ་རྣམས་་་་་ཀྱིས་གསུངས་པའི་བསྟན་བཅོས་མཐའ་དག་ཡིན་ལ། དེ་བཞིན་དུ་བྱ་བཏང་ཚོགས་དྲུག་རང་གྲོལ་གྱེས་ལྷག་བསམ་དག་པའི་སྒོ་ནས་རང་གཞན་ཀུན་གྱིས་ཤིན་ཏུ་གོ་སླ་ཞིང་འཁྱེར་བདེ་བའི་་་་་་སླད་དུ་ཚིགས་བཅད་མགུར་དབྱངས་ཀྱི་ཚུལ་དུ་འཐེན་པ་འདི་་་་རྣམས་ལ་དད་ཅན་ཕོ་མོ་རྣམས་ཀྱིས་མ་ཡེངས་པར་ཉོན་ལ་ཕྱི་་་་་ནས་ལག་ལེན་ལ་ཅི་ཐེབས་བྱེད་པར་འཚལ།

མཚོ་སྙིང་དབེན་པའི་དགའ་ཚལ་ནས་དད་ཅན་ཡོན་བདག་ཕོ་མོ་རྣམས་ལ་གདམས་པའི་སྐོར།བླ་མ་མ་ལུས་སྤྱི་བོའི་རྒྱན་དུ་བཞུགས། །སློབ་མ་མ་ལུས་ཐུགས་རྗེ་སྤྱན་གྱིས་གཟིགས། །མི་མེད་རི་ཁྲོད་འགྲིམ་པའི་རྣལ་འབྱོར་གླུ། །ཡེངས་མེད་སྐལ་ལྡན་སློབ་བུ་གུས་པས་ཉོན། །ཐོབ་དཀའི་མི་ལུས་རིན་ཆེན་ད་རེས་ཐོབ། །མཇལ་དཀའི་ལྷ་ཆོས་མཇལ་བ་སྐལ་བ་བཟང་། །ཚེ་འདིའི་བྱ་བ་བསམས་ན་མཁོ་བ་མང་། །ཚེ་རབས་མང་བོར་བསྒྲུབས་ཀྱང་ཚར་དུས་མེད། །ནམ་འཆི་ཆ་མེད་ཕྱིར་ལ་སྒུ་མི་སྐྱེ། །ནམ་ཡང་ཕྱི་མར་རང་ཉིད་བདེ་ཐབས་གྱིས། །ཉི་མ་བཞིན་དུ་ཕྱོགས་རིས་མ་མཆིས་པའི། །བླ་མ་རྣམས་ལ་གང་ཡོད་འབྲེལ་བ་ཞོག །དགེ་འདུན་པ་རྣམས་བསོད་ནམས་ཞིང་གི་མཆོག །དགེ་སློང་བནྡེ་གང་ལ་བསྙེན་བཀུར་གྱིས། །དྲིན་ཅན་ཕ་མ་འཛོམ་པ་ཚེ་སྟོད་ཡིན། །དྲིན་གཟོ་ཡོད་ན་གྱིས་མིན་འཆི་ལ་ཉེ། །ནོར་རྫས་མི་རྟག་རྩྭ་ཁའི་ཟིལ་བ་འདྲ། །ནོར་ལ་སེར་སྣ་མ་བྱེད་མཆོད་སྦྱིན་ཐོངས། །འགྲོ་ཀུན་སྐྱེ་་བ་སྔོན་7

མའི་ཕ་མ་ཡིན། །འགྲོ་ལ་ཕན་མི་ཐོགས་རུང་གནོད་མ་སྐྱེལ། །ཞ་ལོང་འོན་ལྐུགས་ནད་པ་སྤྲང་བོ་ལ། །ཞྭ་ལྷམ་ཟས་གོས་སོགས་བྱེན་གང་བྱམས་གྱེས། །ཡུལ་གཞན་གནས་མཇལ་བ་ལ་སྐོམ་ཆུ་བླུད། །ཡུལ་མི་ཁྱིམ་མཚེས་ཕན་ཐོགས་གཡོར་སྐྱི་གྱིས། །ཚེ་འདིར་མ་ཆགས་ལྷ་ཆོས་ཐུབ་ཚད་སྒྲུབས། །ཚེ་རབས་ཕྱི་མར་བདེ་སྐྱིད་ཉི་མ་འཆར། །གླུ་འདི་ཐོས་ཚད་བསམ་པ་དུང་ལས་དཀར། །ཅི་ཞིག་བྱས་ཚད་ཆོས་སུ་འགྲོ་བར་ཤོག །ཅེས་པ་འདི་ནི་དད་ལྡན་སློབ་བུ་ལྷ་འབྲུག་དགེ་སློང་ལ་སྨྲས་པའོ།།དྲིན་ཅན་བླ་མ་རྣམས་ལ་གསོལ་བ་འདེབས། །མི་རྟག་འཆི་བ་དྲན་པར་བྱིན་གྱིས་རློབས། །ཚེ་འདི་མི་རྟག་སྟོན་གའི་སྤྲིན་དང་འདྲ། །ཕ་མ་ཉེ་འབྲེལ་ཚོང་འདུས་མགྲོན་པོ་འདྲ། །ཉམ་ཆུང་ལུས་འདི་ཆུ་ཡི་ལྦུ་བ་འདྲ། །ནོར་རྫས་མི་རྟག་རྩྭ་མགོའི་ཟིལ་བ་འདྲ། །འཇིག་རྟེན་འཁོར་བའི་ཆོས་ལ་སྙིང་བོ་མེད། །སྙིང་བོ་ཡོད་པ་དམ་པའི་ལྷ་ཆོས་ཡིན། །དམ་ཆོས་བྱེད་པའི་དུས་ནི་ད་རེས་ཙམ། །མ་བྱེད་མ་བྱེད་ཚེ་འདིའི་བྱ་བ་ཞོག །བྱེད་ན་བྱེད་ན་དམ་པའི་ལྷ་ཆོས་གྱིས། །ཕྱུག་པོ་ཕལ་ཆེར་རང་གིས་ཟ་མི་ཕོད། །གཞན་ལ་མི་སྟེར་ཆོས་ཕྱོགས་གཏོང་མི་ནུས། །ཤི་དུས་ཟས་ནོར་དོན་མེད་འ་་ག་ཏུ་འགྲོ། །ཕྱི་མར་ལག་སྟོང་འགྲོ་དུས་སྙིང་རེ་རྗེ། །མ་ཡིན་མ་ཡིན་ཕྱུག་པོའི་བྱ་བ་ནོར། །ཡིན་ན་ཡིན་ན་གསོན་དུས་8

མཆོད་སྦྱིན་ཐོངས། །ཚེ་འདིའི་བྱ་བ་བསམས་ན་དགོས་པ་མང་། །རྟ་གཅིག་རྙེད་ན་སྒ་གཅིག་འཚོལ་དགོས་པས། །མི་དགོས་དགུ་དགོས་འཇིག་རྟེན་འཁོར་བའི་ཆོས། །བྱས་ཀྱང་མི་ཚར་ཚར་ཀྱང་སྙིང་བོ་མེད། །མ་བྱེད་མ་བྱེད་ཚེ་འདི་བློ་ཡིས་ཐོངས། །བྱེད་ན་བྱེད་ན་སྡིག་སྤང་དགེ་བསྒྲུབ་གྱིས། །འཇིག་རྟེན་པ་རྣམས་དགྲ་འདུལ་གཉེན་སྐྱོང་དང་། །ཡོད་པ་འཚོ་སྐྱོང་མེད་པ་བཙལ་རྙེད་དང་། །ཚོང་དང་ཞིང་ལས་ཁོ་ནས་གཡེང་གཡེངས་ནས། །ཡོད་མེད་གཉིས་གས་མི་ཚེ་སྡུག་ཟད་བྱེད། །མ་ཤི་བར་དུ་ཁོམ་པའི་དུས་མི་འབྱུང་། །ཤི་ནས་ཕྱིར་ལ་འོང་བའི་མི་གཅིག་མེད། །མ་བྱེད་མ་བྱེད་ཚར་མེད་བྱ་བ་ཞོག །བྱེད་ན་བྱེད་ན་ཕྱག་སྐོར་ཁ་ཏོན་གྱིས། །ཚེ་འདིའི་ལྟོ་རྒྱབ་འདང་བ་མ་གཏོགས་པ། །གསོག་འཇོག་མང་བོ་བྱས་ནས་ནམ་ཚོད་ཟ། །མི་ཚེ་ཡུན་ཐུང་ལ་མགོའི་ཉི་ཟེར་འདྲ། །ཉི་ཟེར་ཡུན་རིང་ཨེ་སྡོད་བསམ་བློ་ཐོངས། །ཚེ་འདིའི་ཟས་ནོར་ཁོ་ན་བསོག་བསོགས་ནས། །ཡུན་རིང་སྡོད་རྩིས་བྱེད་རྣམས་བློ་སྙིང་རུལ། །མ་གསོག་མ་གསོག་ཟས་དང་ནོར་མ་གསོག །གསོག་ན་གསོག་ན་འཕགས་པའི་ནོར་བདུན་གསོགས། །ལོ་བཅུ་ནས་བཟུང་རྒན་པོ་བརྒྱད་ཅུའི་བར། །འཆི་བ་ཡོང་སྙམ་མེད་པའི་བློ་རིང་ཚོ། །དོན་མེད་ཚེ་འདིའི་ལྟོ་རྒྱབ་བསྒྲུབ་བསྒྲུབས་ནས། །ད་རེས་སྟོང་ལོག་བྱས་ན་བྱ་བ་ནོར། །འཆི་དུས་དགོས་པ་9

དམ་པའི་ཆོས་ཡིན་པས། །མ་ཤི་གོང་འདིར་ཆོས་ཤིག་མི་བྱེད་དམ། །མ་རིང་མ་རིང་ཧ་ཅང་བློ་མ་རིང་། །ད་ལྟ་ད་ལྟ་འཆི་བྲོ་ལྷ་ཆོས་གྱིས། །ལོ་བརྒྱ་ཐུབ་པའི་མི་ནི་ཤིན་ཏུ་དཀའ། །ད་ལྟའི་ཚེ་ཚད་དྲུག་ཅུ་བདུན་ཅུ་སྟེ། །ཚེ་སྟོད་དམ་ཆོས་མི་དྲན་ཚེ་སྨད་ལ། །དྲན་ཀྱང་མི་ནུས་བར་གྱི་ཚེ་ལ་ཡང་། །ཕྱེད་ཀ་གཉིད་དང་བཟའ་བཏུང་གཡེང་བས་འཁྱེར། །དམ་ཆོས་སྒྲུབ་སྐབས་ཅུང་ཟད་ཙམ་མིན་མེད། །ཅུང་ཟད་ཙམ་ལས་མེད་པ་མི་ཤེས་པར། །དམ་ཆོས་མི་བྱེད་ཡུན་རིང་སྡོད་གཤོམ་བྱེད། །བློ་རྒྱ་ཅན་ཚོའི་སྙིང་ལ་གདོན་གང་ཞུགས། །མ་བྱེད་མ་བྱེད་རྣམ་གཡེང་ལས་མ་བྱེད། །བྱེད་ན་བྱེད་ན་དོན་ཆེན་སྒྲུབ་སྐབས་ཡིན། །གློ་བུར་འཆི་བའི་ནད་ཀྱིས་བཟུང་ཙ་ན། །སྨན་དང་རིམ་གྲོ་བྱས་ཀྱང་བཟློག་པ་དཀའ། །སྨན་པ་རིམ་གྲོ་བྱེད་རྣམས་ངོ་འཛུམ་གནག །ཁོ་བོ་འཆི་སྙམ་འཇིགས་སྐྲག་འགྱོད་པ་སྐྱེ། །བུ་དང་བུ་མོར་འབྲལ་སྙམ་མཆི་མ་གཏོང་། །མིག་གིས་ཧྲིག་ཏྲིག་ལྟ་ཞིང་ཁ་ཆེམས་འཇོག །མ་བྱེད་མ་བྱེད་ཁ་ཆེམས་དགོས་པ་མེད། །བྱེད་ན་བྱེད་ན་ད་ལྟ་དགེ་རྩ་གྱིས། །ཕ་མས་བུ་ཚ་གཅེས་པར་བསྐྱངས་ན་ཡང་། །ཕ་མ་ཤི་དུས་དགེ་རྩ་བྱེད་མཁན་དཀོན། །སྙིགས་དུས་བུ་ལ་བློ་གཏད་ཅི་ཡང་མེད། །རང་དབང་རང་ལ་ཡོད་དུས་དགེ་ཕྱོགས་གྱེས། །གལ་ཏེ་གསོན་དུས་དགེ་རྩ་བྱེད་ཁོམ་ནི། །མ་བྱུང་གློ་བུར་འཆི་ན་ཁ་10 ་

ཆེམས་ལ། །ང་ནི་མི་རྙེད་ཡུལ་དུ་འགྲོ་བ་ཡིན། །ཁྱེད་རྣམས་རྙེད་ཀྱི་ཡུལ་ནས་འདུག་པས་ན། །ང་ལ་དགེ་རྩ་ཅི་ནུས་ཐོངས་ཞེས་ཤོད། །དེ་མིན་ཁོ་བོ་ཕྱིར་ལ་འོང་རྒྱུ་ལྟར། །ལབ་ལབ་མང་བོས་འཆི་ཁར་དགོས་པ་མེད། །ཁ་ཅིག་འཆི་དུས་ཁོ་ལ་དགེ་རྩ་ནི། །མི་དགོས་ཁྱོད་ཚོ་རྣམས་ཀྱི་ཁ་རྒྱབ་དཀའ། །ཟེར་བ་དེ་ནི་དཔེར་ན་མུན་ནག་ཏུ། །འགྲོ་ལ་མར་མེ་མི་དགོས་དཀར་ངོགས་སུ། །འདུག་པ་རྣམས་ལ་དགོས་ཞེས་བཤད་པ་འདྲ། །མི་དེ་སྨྱོས་སམ་དོན་སྙིང་རུལ་བ་ཡིན། །མ་བཤད་མ་བཤད་དེ་འདྲ་མ་བཤད་པར། །བཤད་ན་བཤད་ན་དགེ་རྩ་ཐོངས་ཞེས་ཤོད། །མ་ཤི་གོང་ནས་རོ་ཐག་ཡོལ་བ་རྣམས། །སྟ་གོན་བྱེད་ཅིང་ཕྱི་དབུགས་ཆད་མ་ཐག །ཐ་གུས་བསྡམས་ཏེ་ཡོལ་བས་བསྒྲིབས་ནས་འཇོག །གཉེན་རྣམས་ཐམས་ཅད་འདུས་ནས་ངུ་འབོད་བྱེད། །སྔས་མགོར་བླ་མ་གདན་དྲངས་དྲིལ་བུ་དཀྲོལ། །རོ་ཡི་དྲུང་དུ་བཟའ་བཏུང་སྐལ་བ་ནི། །ཅུང་ཟད་ཙམ་རེ་འཇོག་པའི་དུས་ཚོད་དེ། །དོ་ནུབ་ནངས་པར་མི་འོང་ངེས་པ་མེད། །མ་རིང་མ་རིང་བློ་སྣ་མ་རིང་བར། །ད་ལྟ་ད་ལྟ་ཆོས་ལ་འབད་ན་ལེགས། །ཐམས་ཅད་བཞག་ནས་རང་ཉིད་གཅིག་པུ་རུ། །སྔོན་ཆད་ཐོས་ཀྱང་འགྲོ་མ་མྱོང་བ་ཡི། །རྒྱུས་མེད་ཆ་མེད་བར་དོའི་འཕྲང་རིང་འགྲིམས། །གཤིན་རྗེ་ཆོས་རྒྱལ་དྲུང་དུ་སོང་ཙ་ན། །གཤིན་རྗེ་ཆོས་རྒྱལ་ཞལ་ནས་འདི་སྐད་11

གསུང་། །ཁྱོད་ནི་དམ་ཆོས་དར་བའི་ཡུལ་དུ་སྐྱེས། །བླ་མའི་ཞལ་ནས་ང་ཡིས་དགེ་སྡིག་གི །ཤན་ཕྱེས་དགེ་བ་བྱས་རྣམས་ཡར་ལ་གཏོང་། །སྡིག་པ་བྱས་རྣམས་མར་ལ་གཏོང་ངོ་ཞེས། །གསུང་བ་གོ་ནས་དགེ་བ་བྱས་ལོས་ཡོད། །དཀོན་མཆོག་མཆོད་པ་དབུལ་བོ་སྦྱིན་གཏོང་དང་། །དྲིན་ཅན་བླ་མ་ཕ་མའི་ཞབས་ཏོག་སོགས། །དགེ་བ་གང་བྱས་དྲང་བོར་ཤོད་ཅིག་ཟེར། །འཇིགས་སོ་འཇིགས་སོ་སེམས་ཡོད་སྐྱེས་བུ་རྣམས། །མ་བསྒྲུབ་མ་བསྒྲུབ་ངན་འགྲོའི་རྒྱུ་མ་བསྒྲུབ། །ད་ལྟ་ད་ལྟ་མི་འཆི་ངེས་པ་མེད། །ཀྱེ་མ་ཀྱེ་ཧུད་ཤི་ན་དེ་རུ་འགྲོ། །རང་གིས་རང་ལ་ཤ་ཚ་བྱེད་སྙམ་ན། །མ་སྡོད་མ་སྡོད་ད་ལྟ་ལྷ་ཆོས་རེམ། །མ་ཉལ་མ་ཉལ་ཕྱག་དང་སྐོར་བ་གྱིས། །ཨེ་མ་ཨེ་མ་མཐོ་རིས་ཐར་ལམ་ལ། །མི་རྣམས་མི་རྣམས་མིག་གིས་ཡར་ལ་ལྟོས། །མྱུར་བ་མྱུར་བར་དེ་ལ་འགྲོ་ཐབས་གྱིས། །གླུ་འདི་ཐོས་ཚད་འཆི་བར་རབ་འཇིགས་ནས། །ཕྱི་མར་སྐྱིད་པའི་ལྷ་ཆོས་བྱེད་པར་ཤོག །ཅེས་པ་འདི་ནི་དད་ལྡན་ལྷུན་གྲུབ་སོགས་ཨ་རིག་ཡོན་བདག་རྣམས་ལ་ཚོགས་དྲུག་རང་གྲོལ་གྱིས་མཚོ་སྙིང་ནས་སྨྲས་པའོ།།སྤྱི་གཙུག་པདྨ་ཉི་ཟླའི་གདན་སྟེང་གི །སངས་རྒྱས་ཀུན་འདུས་བླ་མ་བྱེན་རླབས་ཅན། །བདག་དང་བདག་འདྲའི་རྟག་འཛིན་ཅན་རྣམས་ཀྱིས། །མི་རྟག་འཆི་བ་དྲན་པར་བྱེན་གྱིས་རློབས། །མཁར་ཁང་མི་རྟག་དྲི་ཟའི་གྲོང་ཁྱེར་འདྲ། །རྒྱུ་ནོམ་མི་12 ་

རྟག་རྩྭ་ཁའི་ཟིལ་བ་འདྲ། །གཉེན་བཤེས་མི་རྟག་ཚོང་འདུས་མགྲོན་པོ་འདྲ། །སྒྱུ་ལུས་མི་རྟག་ཆུ་ཡི་ཆུ་བུར་འདྲ། །འཇིག་རྟེན་འཁོར་བའི་ཆོས་ལ་རྟག་པ་མེད། །ཐམས་ཅད་མི་རྟག་མི་བརྟན་ཚུལ་སོམས་ལ། །མ་བྱེད་མ་བྱེད་མི་དགེའི་ལས་མ་བྱེད། །བྱེད་ན་བྱེད་ན་དགེ་བའི་ལས་ལ་འབོད། །བླ་ཆེན་རྒྱལ་བློན་ཕྱུག་པོ་མན་ཆད་ནས། །ཞ་ལོང་འོན་ལྐུགས་བྲན་གཡོག་སྤྲང་བོ་ཡན། །སྔོན་ཆད་མ་ཤི་ལུས་པ་གཅིག་ཙམ་མེད། །ད་ལྟའི་མཆོག་དམན་བར་གསུམ་ཐམས་ཅད་འཆི། །རང་ཉིད་ངེས་པར་འཆི་བའི་ཚུལ་སོམས་ལ། །མ་བྱེད་མ་བྱེད་བརྐུས་དང་ཇག་མ་བྱེད། །བྱེད་ན་བྱེད་ན་ཕྱག་དང་སྐོར་བ་གྱིས། །འཛམ་བུའི་གླིང་འདིའི་ཚེ་ལ་ངེས་པ་མེད། །འཆི་བའི་རྐྱེན་མང་སྨན་གྱི་ནུས་པ་ཆུང་། །ན་སོ་རྒས་ནས་ཤི་བའི་ཕོ་མོ་ཉུང་། །གཞོན་ནུ་དར་བབ་དུས་སུ་ཤི་བ་མང་། །རང་ཉིད་ནམ་འཆི་མི་ཤེས་ཚུལ་སོམས་ལ། །མ་བྱེད་མ་བྱེད་སྲོག་གཅོད་ལས་མ་བྱེད། །བྱེད་ན་བྱེད་ན་ར་ལུག་ཚེ་ཐར་གྱིས། །མི་རྣམས་འཆི་བའི་དུས་ལ་བབ་པའི་ཚེ། །སྡིག་གསོག་བྱས་པའི་རྒྱུ་ནོར་ཤུལ་དུ་ལྡུས། །ཡུན་རིང་འགྲོགས་པའི་གཉེན་བཤེས་རྣམས་དང་འབྲལ། །རང་གི་ལུས་ཀྱང་མལ་དུ་བསྐྱུར་ནས་འགྲོ། །གྲོགས་ཁྲིད་རྒྱུ་ནོམ་ཁྱེར་ནས་སོང་བ་མེད། །འཆི་དུས་ཐམས་ཅད་འཇོག་པའི་ཚུལ་སོམས་ལ། །མ་བྱེད་མ་བྱེད་སེར་སྣ་མ་བྱེད་13

པར། །བྱེད་ན་བྱེད་ན་རྒྱུ་ནོམ་ཆོས་ཕྱོགས་ཐོངས། །ཕྱི་མར་དཀར་བོ་དགེ་བ་བྱས་པའི་མི། །མཐོ་རིས་ཐར་བའི་ལམ་ལ་གྱེན་དུ་འགྲོ། །ནག་པོ་མི་དགེ་སྡིག་པ་བྱས་པའི་མི། །ངན་སོང་གསུམ་གྱེ་ལམ་ལ་ཐུར་དུ་འགྲོ། །ད་ལྟ་ཡར་མར་གང་ལ་འགྲོ་བའི་དབང་། །རང་གི་ལག་ན་ཡོད་པའི་ཚུལ་སོམས་ལ། །མ་བྱེད་མ་བྱེད་མི་དགེ་ཆུང་ངུ་འཛེམས། །བྱེད་ན་བྱེད་ན་དགེ་ཚོགས་མཐའ་དག་སྒྲུབས། །ད་རེས་ལུས་འདིའི་ཐོག་ནས་ཆོས་མ་བསྒྲུབས། །སྡིག་པ་བྱས་པ་ངན་སོང་གསུམ་དུ་སྐྱེ། །བསྐལ་པ་བྱེ་བ་བརྒྱར་ཡང་མི་ཡི་ལུས། །ཐོབ་པ་ཕར་ཞོག་བདེ་འགྲོའི་སྒྲ་མི་ཐོས། །དམྱལ་བར་སྐྱེས་ན་ཚ་གྲང་སྡུག་བསྔལ་ཆེ། །ཡི་དྭགས་གནས་སུ་སྐྱེས་ན་ལྟོགས་ཤིང་སྐོམ། །དུད་འགྲོའི་གནས་སུ་སྐྱེས་ན་གཅིག་གིས་གཅིག །ཟ་ཞིང་བཀོལ་སྤྱོད་གླེན་རྨོངས་སྡུག་བསྔལ་མང་། །མ་བྱེད་མ་བྱེད་ངན་སོང་རྒྱུ་མ་བསྒྲུབ། །བྱེད་ན་བྱེད་ན་མཐོ་རིས་སྐྱེ་ཐབས་ཀྱིས། །གླུ་འདི་ཐོས་ཚད་དད་ཅན་ཕོ་མོ་ཡིས། །མི་རྟག་མྱུར་དུ་འཆི་བའི་ཚུལ་བསམས་ནས། །ཡུད་ཙམ་ཚེ་འདིའི་བདེ་ལ་མི་ཆགས་པར། །ཕྱི་མར་བདེ་བའི་ཐབས་ལ་འབད་པར་ཤོག །ཅེས་པ་འདི་ཡང་དགེ་སློང་མི་ཕམ་བསྟན་འཛིན་ལ་སྨྲས་པའོ།།སྤྱི་གཙུག་པདྨ་ཉི་ཟླའི་སྟེང་། །རྩ་བའི་བླ་མ་བྱེན་རླབས་ཅན། །དད་ཅན་ཡོན་བདག་ཕོ་མོ་ཡི། །བློ་ཁ་དམ་པའི་ཆོས་ལ་14

སྒྱུར། །དཔེར་ན་དགོང་དུས་སྐར་མ་རྣམས། །ནམ་མཁར་ཤར་ནས་ཁྲ་ཤིགས་སེ། །ཡོད་པ་ནངས་དུས་མི་སྣང་ལྟར། །ཆོས་རྣམས་མི་རྟག་དེ་དང་འདྲ། །དཔེར་ན་རི་ངོས་སྤང་གཤོང་གི །དཀར་སེར་དམར་ལྗང་མེ་ཏོག་རྣམས། །སྔ་ཕྱི་བྱས་ནས་རྙིད་འགྲོ་ལྟར། །ཆོས་རྣམས་མི་རྟག་དེ་དང་འདྲ། །དཔེར་ན་སྔོ་ལྗང་རྩི་ཤིང་གི །ལོ་མ་མེ་ཏོག་འབྲས་བུ་རྣམས། །ཐམས་ཅད་ས་ལ་ལྟུང་བ་ལྟར། །ཆོས་རྣམས་མི་རྟག་དེ་དང་འདྲ། །མི་ལུས་རིན་ཆེན་མྱུར་དུ་འཇིག །འབྲལ་མི་ཕོད་རུང་བཟའ་ཚང་འབྲལ། །བསོགས་པའི་རྒྱུ་ནོར་ཤུལ་དུ་ལྡུས། །འཁོར་བའི་ཆོས་ལ་རྟག་པ་མེད། །མི་ལུས་རིན་ཆེན་མ་ཞིག་གོང་། །བཟའ་ཚང་མ་བྲལ་འཛོམ་པའི་དུས། །རྒྱུ་ནོམ་སྟེང་ནས་ཆོས་བསྒྲུབ་དགོས། །ལྷ་ཆོས་མདུན་དུ་མར་མེ་སྦོར། །ཨ་མཆོད་ཞོག་ལ་བཀའ་ཆོས་ཀློགས། །བླ་མ་རྣམས་ལ་དབང་ལུང་ཞུས། །དབུལ་བོར་རྒྱུ་ནོར་བཟའ་བཏུང་བྱེན། །ཕ་མ་ཨ་ཁུར་བརྩི་བཀུར་རེམ། །སྒོ་ཁྱེ་ཕྱུགས་ལ་མ་བརྡུང་གསོས། །གཡོག་པོ་གཡོག་མོར་ཁ་རྒྱབ་འཆོས། །གཡས་གཡོན་ཁྱེམ་མཚེས་གཡོར་སྐྱི་གྱིས། །རང་གཞན་དགེ་ལ་དགའ་བ་སྒོམས། །སྔར་བྱས་སྡིག་ལ་འགྱོད་བཤགས་གྱིས། །སྙིང་རྗེ་ཉམ་ཐག་འགྲོ་ལ་ལྟོས། །སྙིང་བོ་ཡི་གེ་དྲུག་མ་ཐོན། །བར་བར་ནམ་འཆི་ཆ་མེད་སོམས། །སྐབས་སྐབས་ཕྱག་སྐོར་སྡོམ་པ་སྲུངས། །རྒྱུན་དུ་བསམ་པ་དཀར་15

བོ་གྱིས། །འགྲོ་ལ་ཕན་པ་ཐུབ་ཚད་སྒྲུབས། །ཕན་མི་ཐོགས་རུང་གནོད་མ་སྐྱེལ། །དེ་ལྟར་མཛད་ན་ཚེ་འདི་དང་། །ཕྱི་མར་བདེ་སྐྱིད་ཉི་མ་འཆར། །གླུ་འདི་ཐོས་ཚད་ཁྱིམ་པ་ཡིས། །འདི་བཞིན་དཀར་ཆོས་བསྒྲུབ་པར་ཤོག །ཅེས་པ་འདི་ཡང་ཡོན་བདག་བློ་གསལ་ལ་སྨྲས་པའོ།།གང་འདོད་ཆོས་གསུང་བླ་མའི་རིགས། །གང་ལའང་སྒོ་གསུམ་གུས་པས་འདུད། །གངས་ཅན་བོད་ཀྱི་གླུ་བ་ངས། །གང་ཤར་གླུ་དབྱངས་སྙན་མོ་ལེན། །གངས་རི་དུང་ལྟར་བསམ་པ་དཀར། །གང་ནུས་དགེ་སྒྲུབ་སློབ་བུ་ཉོན། །གང་མཁས་བླ་མ་བསྟེན་པའི་མི། །གང་གིས་ལུགས་གཉིས་བླང་དོར་ཤེས། །གང་ལ་ནམ་ཡང་ཕན་འདོགས་པའི། །གང་ཟག་གཞན་གྱིས་མཐོང་ན་དགའ། །གང་ལ་གནོད་པ་བསྐྱལ་བའི་མི། །གང་གིས་མཐོང་ཡང་ཡིད་མི་འོང་། །གང་ཟབ་རྒྱ་ཆེའི་ཆོས་ཐོས་ནས། །གང་བཟང་རི་ནས་བསྒོམས་ན་ལེགས། །གང་ལ་མ་ཆགས་སྒོམ་བྱེད་པའི། །གང་ཟག་རྒྱུད་ལ་ཉམས་རྟོགས་འཆར། །གང་ལ་སྙིང་བོ་མེད་པ་མཐོང་། །གང་ནུས་དགེ་སྦྱོར་བྱས་ན་འཚེངས། །གང་དུ་འགྲོ་འམ་འདུག་ཀྱང་རུང་། །གང་ལ་ངན་སྨྲ་མ་བྱེད་བཟང་། །གང་ཟག་གཞན་གྱི་སྐྱོན་རིག་ཀྱང་། །གང་ལ་མ་བཤད་སེལ་ཐུབ་ལྟོས། །གང་ཡང་རྟག་པ་མེད་པ་ཤེས། །གང་རྙེད་གསོག་འཇོག་མ་བྱས་བདེ། །གང་ཡོད་མཆོད་སྦྱིན་བྱས་གྱུར་ན། །གང་འདོད་བདེ་སྐྱིད་16

སྙན་གསུམ་འབྱུང་། །གང་ཤར་གླུ་དབྱངས་བླངས་པ་འདི། །གང་གིས་ཐོས་ཚད་བདེ་སྐྱིད་ཤོག །ཅེས་པ་འདི་ཡང་སློབ་བུ་ཚུལ་ཁྲིམས་འབྱུང་གནས་ལ་སྨྲས་པའོ།།ཀུན་མཁྱེན་ཆོས་ཀྱི་རྒྱལ་པོའི་ཞབས་ལ་འདུད། །ཀུན་གྱིས་ལེགས་ཉེས་ཤེས་པར་བྱེན་གྱེས་རློབས། །ཡ་རབས་དད་ཅན་ཡོན་བདག་ཕོ་མོ་ལ། །འཕྲལ་ཕུགས་ཕན་པའི་ཁ་ཏ་བཤད་ཀྱིས་ཉོན། །དྲིན་ཅན་གང་ཡིན་དེ་ལ་དྲིན་གཟོ་གྱིས། །རྒན་གཞོན་བསམ་དཀར་ཕན་པའི་ཚིག་ལ་ཉོན། །ཕ་མས་ཡོན་ཏན་ཅི་ཡོད་བུ་ལ་སློབས། །བུ་ཡིས་ཅི་བྱ་དྲིན་ཅན་ཕ་མར་དྲིས། །མནའ་མས་ཨ་བྱེ་ཨ་ཁུར་བརྩི་བཀུར་གྱིས། །ཨ་ནེ་མནའ་མ་མ་བུ་བཞིན་དུ་འགྲོགས། །ཆེན་མས་ཆུན་མར་ཁ་ཚིག་རྐྱང་མ་བྱེད། །གཡོག་པོ་གཡོག་མོས་གང་བཅོལ་གོ་ཆོད་གྱིས། །ཁྱེམ་མཚེས་གྲོགས་ལ་ན་ཚ་བྱུང་ན་དྲིས། །གཞོན་ནུ་ཤ་ཁྲག་རྒྱས་དུས་ཕྱག་སྐོར་རེམ། །ཟས་ནོར་ལོངས་སྤྱོད་འཛོམ་དུས་མེད་ཕོངས་སྐྱོངས། །རྒྱུ་ནོམ་གང་བཟང་ཆོས་ཀྱི་ཕྱོགས་སུ་ཐོངས། །མི་ལ་ན་ཚ་བྱུང་དུས་སྐུ་རིམ་གྱེས། །ཕྱུགས་ལ་གོད་ཁ་བྱུང་ན་སྲུང་མ་མཆོད། །གཞན་གྱིས་མ་ཐུབ་དུས་སུ་ལས་གྲོགས་གྱིས། །གཏམ་རྣམས་ཐམས་ཅད་མི་བདེན་རྟོགས་དཔྱོད་དགོས། །བདེན་རྫུན་གང་ཡིན་མ་ཤེས་ཐག་མ་གཅོད། །མིན་རུང་ངའི་འདི་ཡིན་ཞེས་མནའ་མ་སྐྱེལ། །རང་17

གིས་མི་ཤེས་བྱ་བ་གྲོགས་ལ་དྲིས། །ཡུལ་མི་ཁྱེམ་མཚེས་བར་དུ་ཁ་མ་རྒྱག །བསོད་ནམས་ཁ་རུ་བུད་ན་ཁོག་ཏུ་སྦོས། །ཁྱིམ་དུ་ལྟས་ངན་བྱུང་ན་བཟློག་པ་གྱིས། །གོས་བཟང་ཁྱིམ་ནས་མ་རྫོབ་ཁྲོམ་དུ་ངོམ། །ཟས་བཟང་ལྐོག་ཏུ་མ་ཟ་ཀུན་ལ་བྱིན། །སྲོག་གཅོད་བྱས་ནས་ནམ་ཡང་ཆོས་མ་བཅོ། །བརྐུས་ཇག་རི་དྭགས་བསད་ནས་ཁ་མ་གསོ། །ཛུན་གཏམ་གཡོ་སྒྱུ་བྱས་ནས་ཚོང་མ་བྱེད། །གཞན་གྱི་སེམས་ལ་མི་འབབ་ཚིག་མ་སྤྲ། །ལྷ་ཆོས་སང་ལ་མ་འཇོག་ད་ལྟ་གྱིས། །ནམ་འཆི་ཆ་མེད་ཧ་ཅང་ནོར་མ་གསོག །ཟ་མ་འཕོ་ཟགས་མ་བྱེད་ལ་ཡོག་འབྱུང་། །བན་སྔགས་ན་པ་མ་བརྙས་མཁོ་དུས་ཡོད། །འཆི་དུས་དགོས་མེད་ཁ་ཆེམས་རྐྱང་མ་འཇོག །ཤི་ཆད་བྱུང་དུས་མ་ངུ་དགེ་རྩ་ཐོངས། །སྐྱིད་སྡུག་ཐམས་ཅད་སྔོན་གྱེ་ལས་སུ་སོམས། །ཚེ་འདིར་དགེ་སྡིག་གཉིས་ཀྱི་གང་ཆེ་ལྟོས། །སྡིག་པ་ཆེ་ན་འགྱོད་བཞིན་བཤགས་སྡོམ་གྱིས། །དགེ་བ་ཆེ་ན་དགའ་བཞིན་ད་དུང་སྒྲུབས། །མདོར་ན་མི་ལུས་རིན་ཆེན་ཐོབ་དུས་འདིར། །མིས་སྨོན་བདག་སྐྱིད་ཆོས་མཐུན་བྱ་བ་གྱེས།།གླུ་འདི་ཐོས་ཚད་ཡ་རབས་དད་པ་ཅན། །ཡོན་བདག་ཕོ་མོའི་རྒྱུད་ལ་ཕན་པར་ཤོག །ཅེས་པ་འདི་ཡང་ཡོན་བདག་ཕོ་མོ་ཡོངས་ལ་སྨྲས་པའོ།།ཀུན་མཁྱེན་ཆོས་རྒྱལ་ངག་གི་དབང་བོ་ལ། །གསོལ་བ་འདེབས་སོ་ཡོངས་ལ་ཐུགས་རྗེས་གཟིགས། །ཡ་རབས་རིགས་18

བཟང་དབང་རྒྱལ་ཇ་སག་ལ། །ལུགས་གཉིས་བསླབ་བྱ་ཅུང་ཟད་ཙམ་ཞིག་བྱ། །དྲིན་ཅན་བླ་མ་ཕ་མ་སྤྱི་བོར་བཀུར། །ཕན་འདོགས་གཞུང་བཟང་ཅན་གྱི་གྲོགས་དང་འགྲོགས། །མཛའ་དགའ་མགྲོན་སྐྱིད་ཅན་གྱི་ཆུང་མ་ལོངས། །གང་བཅོལ་གོ་ཆོད་ལག་གཙང་བྲན་གཡོག་ཞོག །མཛའ་མཐུན་ཁྱེམ་མཚེས་བསྟེན་ལ་གཡོར་སྐྱི་གྱིས། །ཕ་ཚན་དགྲ་རུ་མ་ལེན་གཉེན་དུ་ཁུག །རང་སྡེར་ཁྲལ་དང་འུ་ལག་རྐྱང་མ་འཇོག །མི་རྒྱུས་མ་ལོན་བར་དུ་བློ་མ་གཏོད། །རང་ལ་བློ་ཕུགས་གཏད་པའི་མི་མ་བསླུ། །བཙོག་དང་མི་ཁ་འགོ་བའི་ནད་ལ་འཛེམས། །ཁ་དཀར་ཁོག་ནག་མི་ལ་བློ་མ་འདྲི། །ཁ་དབྱེན་རྫུན་ཚིག་ཆེ་བའི་གཏམ་མ་ཉན། །ལས་བཟང་གང་བྱེད་གཟའ་སྐར་བཟང་དང་སྟུན། །ཁྲེལ་ཡོད་གྲོགས་ལ་ནམ་ཡང་སུན་མ་སྐུར། །མི་ཐུབ་དགྲ་དང་ཆུ་ལ་ཕོད་མ་བཙོང་ ཕར་སོང་མེད་པའི་མི་ལ་ཡུས་མ་ཆེ། །མི་མང་གསེབ་ཏུ་གསང་བའི་ཚིག་མ་སྒོག །ཆེ་བཙུན་མང་སར་འཆལ་བའི་གཏམ་མ་སྨྲ། །ལྷ་འདྲེ་རྒོད་སར་གཉིད་དང་མཚན་མ་འགྲོ། །ངོ་ནག་ཁོག་དུག་ཆེ་བའི་རྩར་མ་འདུག །སྤྱོད་ངན་མ་རབས་རྣམས་དང་འདྲིས་མ་ཆེ། །མི་ཐུབ་པ་ལ་དཀའ་བའི་ལས་མ་བཅོལ། །མི་ཤེས་བླུན་པོར་གཏམ་དང་གྲོས་མ་འདྲི། །ཁ་ལ་མི་ཉན་པ་ལ་བློ་མ་སྟོན། །ལས་ངན་སྡིག་པོ་ཆེ་ལ་ཡིད་མ་སྨོན། །གཞན་གྱི་ནོར་རྫས་ཧ་ཅང་རྔམ་19

མ་ཆེ། །སྤྲོ་ཐུང་གྱོད་འཁོན་ཅན་གྱི་ཁྱེམ་མཚེས་སྤོངས། །གྱོད་དང་གཏམ་ངན་ཅན་གྱི་ནོར་མ་ཉོ། །དུག་དང་མནོལ་བཙོག་ཤོར་བའི་ཟས་ལ་འཛེམས། །དཀོན་མཆོག་གཏན་དུ་འདོར་བའི་མནའ་མ་ཟ། །ཁྱེམ་ཚང་སྡེ་བའི་དོན་དུ་སྡིག་མ་གསོག །མི་དགེ་ཕྱོགས་ལ་སུ་ལའང་བློ་མ་སྟོན། །གཞན་སྐྱོན་མ་ཚོལ་རང་སྐྱོན་རྟོག་ལ་སྒོངས། །བྱ་བ་ཕལ་ཆེར་ཡུལ་དུས་སྐབས་དང་སྟུན། །བླ་མ་བཟང་བོ་བསྟེན་ལ་བཀའ་ཆོས་ཉོན། །མི་རྟག་འཆི་བ་སོམས་ལ་ལྷ་ཆོས་འབོད། །ནོར་རྫས་མི་རྟག་སྙམ་དུ་མཆོད་སྦྱིན་ཐོངས། །འདི་ཕྱིའི་བློ་གཏད་དཀོན་མཆོག་གསུམ་ལ་གྱེས། །འཕྲལ་རྐྱེན་སེལ་ཕྱིར་ཡུལ་ལྷ་གཞི་བདག་རྔོན། །རྟག་ཏུ་ཆོས་དང་མཐུན་པའི་བྱ་བ་གྱིས། །གླུ་འདི་ཐོས་ཚད་དད་ཅན་ཕོ་མོ་ཡིས། །བསླབ་བྱ་འདི་རྣམས་སེམས་ལ་འཛིན་པར་ཤོག །ཅེས་པ་འདི་ཡང་དད་ལྡན་དབང་རྒྱལ་ཇ་སག་ལ་སྨྲས་པའོ།།ལུགས་གཉིས་ཀུན་མཁྱེན་ཆོས་ཀྱི་རྒྱལ་པོར་འདུད། །ལུགས་གཉིས་བླང་དོར་ཤེས་པར་བྱིན་གྱིས་རློབས། །དད་གཏོང་ཆེ་བའི་ཡོན་བདག་ཚེ་དཔལ་ལ། །ལུགས་གཉིས་འདོར་ལེན་ཁ་ཏ་ཅུང་ཟད་བྱ། །དཀོན་མཆོག་སྐྱབས་སུ་བསྟེན་ན་འདི་ཕྱིར་བདེ། །བླ་མ་ཅི་མཉེས་བྱས་ན་ཅི་བསམ་འགྲུབ། །ཡི་དམ་བསྙེན་སྒྲུབ་འབུངས་ན་དངོས་གྲུབ་སྩོལ། །མཁའ་འགྲོ་ཆོས་སྐྱོང་མཆོད་ན་བར་ཆད་20

སེལ། །ཡུལ་ལྷ་གཞི་བདག་བརྔན་ན་སྡོངས་གྲོགས་བྱེད། །ནོར་ལྷ་གཡང་ལྷ་མཆོད་ན་ཕྱྭ་གཡང་འཁོར། །རྗེ་དཔོན་ཞྭ་བཞིན་བཀུར་ན་ཁ་འཛིན་ཆེ། །དྲིན་ཅན་ཕ་མ་བཀུར་ན་ཀུན་གྱིས་སྨོན། །སྟོབས་ཆེན་དཔའ་བོར་འགྲོགས་ན་དགྲ་ཁའི་ཐར། །ཕྱུག་པོ་གཉེན་དུ་བསྡེབས་ན་ལོངས་སྤྱོད་ཐོབ། །གྲོགས་བཟང་མཁས་པ་བསྟེན་ན་རང་དོན་འགྲུབ། །ཞིང་ལས་འཚོ་སྐྱོང་མཁས་ན་ཕྱུག་པོར་འགྱུར། །སེམས་དཀར་གཞན་ཕན་ཆེ་ན་ཀུན་གྱིས་བཀུར། །བློ་ཕུགས་རྒན་ལ་དྲིས་ན་བབས་མི་བརྡལ། །བློ་དྲིས་གྲོས་བྱས་ཀླད་ན་འགྱོད་པ་ཆུང་། །རྟོག་དཔྱོད་ཞིབ་ཏུ་བཏང་ན་ལེགས་ཉེས་ཤེས། །གཞན་ལ་ཕྲག་དོག་མེད་ན་རང་སེམས་བདེ། །མི་ནོར་ཟས་གསུམ་འཛོམས་ན་ཀུན་གྱིས་བརྩི། །གཡོ་སྒྱུ་ཁྲམ་ཛུན་མེད་ན་ཀུན་དང་མཐུན། །ཚིག་ལ་ཡངས་ཁོག་ཆེ་ན་ཁ་མཆུ་ཉུང་། །བཟའ་ཚང་རྩེ་དགོད་ཆེ་ན་ཁྱིམ་ཚང་སྐྱིད། །རྣམ་དཀར་དགེ་ཆོས་བསྒྲུབས་ན་འདི་ཕྱིར་བདེ། །ཆུང་ནས་ཐོས་པ་བྱས་ན་མཁས་པར་འོང་། །བན་སྔགས་ངག་ནུས་ཆེ་ན་འདྲེ་གདོན་ཐུལ། །སྒོམ་ཆེན་རི་ནས་བསྡད་ན་ཉམས་རྟོགས་འཕེལ། །བཙུན་པས་འདུལ་ཁྲིམས་བསྲུངས་ན་བསྙེན་བཀུར་འདུ། །རྒྱལ་པོ་བཟང་བོ་སྐྱེས་ན་རྒྱལ་ཁམས་བདེ། །བློན་བོ་བཟང་བོ་བཞག་ན་རྒྱལ་ཁྲིམས་དམ། །ཨ་ཁུ་བཟང་བོ་སྐྱེས་ན་རྟེན་བཞེངས་མང་། །ཕ་མྱེ་ཡང་བྱེ་བཟང་21

ན་འགོ་རུ་མང་། །བུ་ཚ་བཟང་བོ་སྐྱེས་ན་ཕ་མ་སྐྱིད། །བུ་མོས་གནས་གོ་ཆོད་ན་མ་སེམས་བདེ། །མནའ་མ་བཟང་མོ་བླངས་ན་ཨ་ནེ་དལ། །རྟ་བཟང་གོང་ནས་སོང་ན་གར་ཡང་སླེབ། །ཟས་བཟང་གཞན་ལ་བྱེན་ན་དགའ་མགུ་གུས། །གོས་བཟང་ཁྲོམ་དུ་གྱོན་ན་ཀུན་གྱིས་སྨོན། །རྒྱལ་པོ་ངན་པ་སྐྱེས་ན་རྒྱལ་ཁམས་འཁྲུག །བློན་པོས་བདེན་རྫུན་བསྣོགས་ན་རྒྱལ་ཁྲིམས་འཇིག །བཙུན་པས་ཁེ་ཚོང་བྱས་ན་འདུལ་ཁྲིམས་འཆོར། །རྗེ་དཔོན་ཁ་བཙན་ཆེ་ན་བྲན་གཡོག་དཀའ། །ཆུང་མ་ཁ་ལྕེ་རྒོད་ན་ཉེ་རིང་འབྱེད། །བུ་མོ་མགོ་བོ་ཡང་ན་མི་ཁས་འཕོག །བུ་ཚའི་ཁ་ལག་ངན་ན་ཁ་མཆུར་ཐུག །ཨ་ཁུའི་ཁ་ཚག་ཆེ་ན་རང་ཁ་ཕྱི། །སྡར་མས་དཔའ་སྐད་བཤད་ན་རོགས་ཀྱིས་འཕྱ། །ཁས་དམན་རྒྱུ་ནོམ་ཆེ་ན་དགྲ་ལ་འཆོར། །རབས་ཆད་རྒྱུ་ནོམ་ཤི་ན་གཞན་གྱེས་འཐོབ། །མི་ཆགས་རྟ་རྒྱུག་བྱས་ན་མགོ་ཆག་འོང་། །ཕྱུག་པོ་སེར་སྣ་ཆེ་ན་རང་མཆུ་བཅིང་། །མེད་པོས་ཟ་འཐུང་ཆེ་ན་ཟ་ཡུན་ཐུང་། །བསོད་ཆུང་ཅུང་ཟད་རྙེད་ན་ཁ་ཕོ་ཆེ། །ངན་པ་ཟས་ཀྱིས་རྒྱགས་ན་སྐད་མགོ་མཐོ། །ཕོ་ངན་སྐད་ཆ་བཤད་ན་འོར་ལོག་མང་། །འདོན་ངན་ཆོས་ཆེན་ཀློག་ན་ཚིག་སྐྱག་མང་། །མ་རབས་མཐོ་སར་བཞག་ན་ཀུན་ལ་སྡང་། །ཕ་མ་རྒས་དུས་བརྙས་ན་མི་ཁ་འདུ། །འཇིགས་སར་གནས་གཞི་བཟུང་ན་འཇིགས་སྐྲག་འོང་། །22

བན་སྔགས་བོན་དང་འགྲས་ན་བྱད་ཁས་སྡང་། །ཕུགས་སུ་རྫས་ངན་བཅུག་ན་གོད་ཁ་འབྱུང་། །གཉན་སར་ས་རྡོ་བསློགས་ན་ཀླུ་ནད་འོང་། །ཡུལ་ལྷ་གཞི་བདག་དཀྲུགས་ན་ཐོག་སེར་འབབ། །དྲན་ཚད་ཁ་རུ་བཏོན་ན་ཁ་མཆུར་ཐུག །དོན་མེད་འགྲོ་འདུག་མང་ན་དོན་ཆེན་འཆོར། །ཕན་མེད་མགྲོན་སྣ་བསྡུས་ན་ཟས་ནོར་གྱོང་། །སེམས་ལ་རྣམ་རྟོག་ཆེ་ན་གདོན་གྱེ་གཞི། །དཔེ་ངན་ ་གཞན་ལ་བཏོན་ན་རང་ལ་འཁོར། །ནོར་ལ་སྡིགས་རྡུང་བྱས་ན་གཡང་ལྷ་ཉམས། །མི་དགེ་སྡིག་ལ་རྔམ་ན་ངན་འགྲོར་ལྟུང་། །གླུ་འདི་ཐོས་ཚད་སྐྱེ་བོ་ཕོ་མོ་ཡིས། །ལུགས་གཉིས་ལེགས་ཉེས་བླང་དོར་ཤེས་པར་ཤོག །ཅེས་པ་འདི་ཡང་ཡོན་བདག་ཚེ་དཔལ་ལ་སྨྲས་པའོ།།བླ་མ་དཀོན་མཆོག་བྱིན་རླབས་ཅན། །ཁྱེམ་པའི་ཤེས་རྒྱུད་བྱེན་གྱེས་རློབས། །གསོན་པོའི་བར་ཆད་སེལ་བ་དང་། །ཤི་བོའི་ལམ་སྣ་འདྲེན་མཁན་གྱི། །བླ་མ་དགེ་བའི་བཤེས་གཉེན་གྱིས། །འཁྲུངས་ཡུལ་འགྲོ་བ་སྙིང་རྗེ་ནས། །ཕྱག་དང་མཆོད་པའི་ཞིང་ས་ལ། །དགོན་པ་བཏབ་ནས་རྟེན་བཞེངས་བྱོས། །ཡོན་བདག་ཕུལ་བའི་དཀོར་ཟས་རྣམས། །ཆུད་ཟོས་བཏང་ནས་ཅི་ཞིག་བྱ། །དཀའ་ལས་མྱང་བ་དོན་མེད་རེད། །སྐུ་གསུང་ཐུགས་རྟེན་དུ་མ་བཞེངས། །དགེ་འདུན་སྡེ་རྣམས་མཆོད་སྙམ་ནས། །རྒྱུ་ནོམ་གང་རྙེད་ཚགས་བྱས་བསོགས། །དཀོར་ནག་དུག་ཆུ་འདྲ་བའི་ཟས། །23

གསོལ་འཕྲོ་མདུན་ན་ཅི་ཡོད་ཀྱང་། །ཁྱིམ་པ་ཕོ་མོར་འདི་བྱེན་ན། །མི་འཇུ་སྙམ་ནས་མ་བྱིན་ན། །ཁྱེམ་པ་བླུན་པོ་འགའ་ཞིག་གིས། །སྐྱབས་སུ་མཆི་དང་རྒྱང་ནས་ཕྱག །འཚལ་རྒྱུ་ཚང་ཞིག་ཁོང་རེད་ཟེར། །གཅིག་གིས་ཅི་རེད་དྲིས་ཙ་ན། །རྒྱུ་ནོམ་སྟེང་ན་དེ་བ་ངན། །འཆི་ནོ་དེ་བས་མི་ཤེས་ཟེར། །མདུན་དུ་སོང་ན་གསོལ་ལྷག་འདྲ། །ཅི་ཙམ་ཡོད་རུང་སྟེར་མི་དཔེ། །དེ་འདྲ་ཟེར་ཚོ་མི་ཉན་ཏ། །མཛད་སྤྱོད་ཨ་ཁུ་ཅིག་ཚང་དང་། །སྐོག་གཏམ་པ་ལ་ཁྱད་མེད་ཀི །བཤད་ན་གཅིག་པོས་འདི་སྐད་ཟེར། །འོ་ཨང་དེ་འདྲ་ཞིག་རེད་ཡ། །དེ་ཉིན་ཞིག་ལ་མདུན་དུ་སོང་། །ང་ལ་ཁོང་གིས་འདི་ཟེར་གི །ཟེར་ནས་གཉིས་ཀ་འུར་ལངས་འཇོག །དེ་ནི་ཕ་ཕུགས་མི་ཤེས་པའི། །སྐྱེ་བོ་བླུན་པོའི་སྐད་ཆ་ཡིན། །དགོན་པའི་ལྷ་ཁང་ཉམས་དགའ་ན། །སྐུ་གསུང་ཐུགས་རྟེན་ཁྲ་ལམ་མེ། །ཡོད་པ་དེ་ཚོ་གཅིག་པུ་ལྟོས། །བླ་མ་ནོམ་པར་དགའ་བ་དེ། །ཁྱེམ་པས་ཁ་རྒྱབ་འགེབ་སྙམ་ནས། །བསོགས་པ་ལྟ་བུ་ག་ལ་ཡིན། །རྒྱུ་ནོམ་བསོགས་པའི་ལག་རྗེས་དེ། །བལྟས་ན་གསལ་བོར་མངོན་ཀ་ཨང་། །ལོ་རེ་བཞིན་དུ་དགོན་པ་ལ། །འགྱེད་ཕོགས་མང་ཇ་གཏོང་ལ་ལྟོས། །དགོས་པ་ཅི་རེད་དེ་ཡིས་ཤེས། །སེར་སྣ་ཨེ་ཆེ་དེ་ཡིས་གོ །བླ་མར་རྒྱུ་ནོམ་མི་མཁོ་རུང་། །གདན་འདྲེན་རིང་ཐུང་མཆོག་དམན་སུ། །བྱུང་ཡང་ཡོན་བདག་ཚོགས་རྫོགས་ཕྱིར། །24

དགྱེས་བཞིན་བྱོན་ནས་གང་ཕུལ་བཞེས། །གསོན་པོ་རྣམས་ཀྱི་བར་ཆད་བསལ། །ཤི་བོའི་ལམ་སྣ་འདྲེན་པ་དེ། །བསམས་ན་ཁྱིམ་པ་བསོད་ནམས་ཆེ། །དེ་མིན་བླ་མ་དགེ་བཤེས་ཚོ། །བུ་དང་བུ་མོ་གསོ་རྒྱུ་མེད། །གདན་འདྲེན་བྱས་སར་གཅིག་མ་ཕེབས། །རྒྱུ་ནོམ་གང་ཕུལ་གཅིག་མ་བཞེས། །རི་ཁྲོད་དབེན་པའི་དགའ་ཚལ་དུ། །ཐམས་ཅད་བྱོན་ནས་བཞུགས་བསྡད་ན། །གསོན་པོའི་བར་ཆད་སུ་ཡིས་སེལ། །ཤི་བོའི་ལམ་སྣ་སུ་ཡིས་འདྲེན། །ཅི་ཞིག་བྱེད་རྒྱུ་དཀའ་མོ་ཡིན། །བླ་མ་རྣམས་ཀྱི་མཛད་སྤྱོད་ཀྱི། །ཕ་ཕུགས་སྐྱེ་བོ་མི་ནག་པས། །ཤེས་དཀའ་འཕྲལ་གྱི་སྤྱོད་པ་རེར། །བལྟས་ནས་ཁ་ཡིས་གཏོང་མི་རུང་། །བླ་མས་རྩམ་ཁུག་ཁ་བཟོས་ནས། །སྟེང་དུ་རྟགས་ཇེལ་རྒྱག་ན་ཡང་། །དེ་ཡི་ཐུགས་དགོངས་ཅི་ཡིན་ནམ། །མི་ཤེས་སྙམ་དུ་ཁས་མ་གཏོང་། །རང་གི་ཐག་ཉེའི་བླ་མའི་རིགས། །ཤི་གསོན་གཉིས་ཤར་བཀའ་དྲིན་ཆེ། །རྟག་ཏུ་མཆོད་བསྟོད་བཀུར་སྟེ་གྱིས། །གླུ་འདི་ཐོས་ཚད་ཐམས་ཅད་ཀྱིས། །བླ་མར་ངན་སྨྲས་མི་བྱེད་ཤོག།བླ་མ་དཀོན་མཆོག་རིན་པོ་ཆེ། །ཁྱེམ་པ་རྣམས་ཀྱི་ལམ་སྣ་དྲོངས། །བླ་མ་དམ་པ་འགའ་ཞིག་གིས། །ཐེག་པ་ཀུན་གྱི་མཆོག་གྱུར་པ། །གསང་སྔགས་རྡོ་རྗེ་ཐེག་པ་ཡི། །རིམ་གཉིས་གནད་རྟོགས་ལེགས་པར་བསྒོམས། །རིག་མ་བསྟེན་པའི་དུས་སྐབས་25

སུ། །སླེབས་ཚེ་གསང་ནས་མཚན་ལྡན་གྱི། །རིག་མ་འགའ་རེ་བསྟེན་པ་ལ། །སྐྱེ་བོ་བླུན་པོ་འགའ་ཞིག་གིས། །སངས་རྒྱས་འཕྲུལ་སྣང་གྱི་ལིང་རྟ། །འགྱེལ་ཟུག་ཨ་ཧོ་མ་བཟང་ཟེར། །ཅི་རེད་དྲིས་ན་བླ་མ་དེ། །དང་པོ་བཟང་ཏ་སྐྱབས་སུ་མཆི། །ཕྱི་ནས་སྤྱོད་པ་ཁྲིག་ཁྲིག་འདྲ། །མེད་ཀི་སྤྱོད་ལོག་རྐྱང་བཅའ་གི །ཡ་གི་ཚང་གི་མནའ་མ་དང་། །མ་གི་ཚང་གི་བུ་མོར་བཟང་། །ཁོང་གིས་ཆང་རེ་འཐུང་གི་ཞེས། །སྨྲས་ན་གཅིག་པོས་ལན་འདི་ཟེར། །དེང་སང་བླ་མ་འགའ་ཞིག་ལ། །འདུག་མི་ཐུབ་པ་ཅི་ཞིག་བྱུང་། །དེ་ཡིས་མི་ཚད་བླ་མ་ཞིག །ཚང་གིས་འདི་བྱེད་དེ་བྱེད་ཟེར། །གཉིས་ཀ་འུར་ལངས་བླ་མའི་རིགས། །འགའ་རེར་ཁས་བཏང་ཧ་ཧ་ཞེས། །བགད་ནས་ཨེ་ཚོའི་ཐུ་རེད་ཟེར། །བླ་མ་འགའ་རེའི་སྤྱོད་པ་དེ། །འཕྲལ་དུ་མིག་སྔར་མི་མཛེས་རུང་། །ཕུགས་སུ་དགོས་པ་ཆེན་བོ་ཡོད། །དེ་ལ་བརྟེན་ནས་རྒྱ་བོད་ཀྱི། །སྔོན་བྱོན་མཁས་གྲུབ་ཕལ་ཆེ་བས། །མཆོག་གི་དངོས་གྲུབ་བརྙེས་པ་མང་། །བླ་མ་འཁྲུལ་བར་མ་སྙམ་དང་། །སྐྱོན་གྱིས་མི་གོས་བློ་གདེང་ཡོད། །ཆོས་ལོག་ཅིག་ཡིན་མ་སེམས་ཤིག །དེ་འདྲ་བསྟེན་དགོས་ཆོས་ཡོད་དར། །བླ་མ་འགའ་རེའི་མཛད་སྤྱོད་ཕུགས། །འོ་སྐོལ་འདྲ་བས་ཤེས་པ་དཀའ། །དེས་ན་དད་པ་སྐྱེས་ན་རབ། །མིན་ཀྱང་ཁ་ཡིས་གཏོང་མི་རུང་། །བཏང་ན་ཉེས་པ་འབྱུང་བ་ཡིན། །གླུ་འདི་ཐོས་ཚད་26

ཁྱེམ་པ་ཡིས། །བླ་མར་ཁས་མི་གཏོང་བར་ཤོག །དྲིན་ཅན་ཆོས་རྒྱལ་ཞབས་ལ་འདུད། །ཉོན་དང་སྐྱེ་བོ་དད་ཅན་ཚོ། །དེང་སང་དུས་ངན་བླ་མའི་རིགས། །འདི་ཚོ་སྐྱོན་རེ་ཆེ་གི་དང་། །ཟ་ཆོག་འཐུང་ཆོག་འདི་ཚོ་མིན། །ཡོན་ཏན་ཆེན་པོ་ཅང་མེད་ཀི །སྙམ་ནས་དད་ལོག་བྱེད་མི་རུང་། །སྔོན་དུས་སངས་རྒྱས་བཅོམ་ལྡན་འདས། །སྐྱོན་ཟད་ཡོན་ཏན་ཀུན་ལྡན་ཡང་། །ལེགས་སྐར་རང་སྣང་མ་དག་པའི། །སྟབས་ཀྱིས་ཡོན་ཏན་གཅིག་མ་མཐོང་། །ཅི་མཛད་སྐྱོན་དུ་མཐོང་བ་བཞིན། །བླ་མ་སྐྱོན་མེད་ཡོན་ཏན་དང་། །ལྡན་ཡང་རང་སྣང་མ་དག་པའི། །སྟབས་ཀྱིས་བླ་མའི་ཡོན་ཏན་རིགས། །མ་མཐོང་རང་སྐྱོན་ཕར་ཤར་བ། །བླ་མའི་སྐྱོན་ལྟར་མཐོང་བ་ཡིན། །བླ་མའི་སྐྱོན་ཡིན་མ་སྙམ་པར། །རང་གི་སྐྱོན་ཡིན་སྙམ་དུ་སོམས། །སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ། །ཞེས་པའི་ཚིག་དོན་དེ་གཅིག་པུ། །སོམས་དང་བླ་མ་ཨེ་ངན་གི །སངས་རྒྱས་བྱང་སེམས་ཕལ་ཆེར་གྱིས། །བཟང་ངན་སྣ་ཚོགས་ཚུལ་བཟུང་ནས། །སེམས་ཅན་རྣམས་ཀྱི་དོན་བྱེད་པས། །འོ་སྐོལ་རྣམས་ཀྱིས་ཤེས་པ་དཀའ། །བླ་མར་སྐོག་ཏུ་ངན་གཏམ་ན། །ཕྱོགས་བཅུའི་རྒྱལ་བ་སྲས་བཅས་ལ། །ལྐོག་ཏུ་ངན་གཏམ་བྱས་27

དང་མཚུངས། །ཚེ་འདིར་མི་ཁ་ཁ་མཆུ་འབྱུང་། །ཕྱི་མར་བླ་མ་རྙེད་མི་འགྱུར། །བླ་མ་མཆོད་བསྟོད་བཀུར་ཐུབ་ན། །ཕྱོགས་བཅུའི་མཆོད་འོས་སྐྱབས་གྱུར་ཀུན། །མཆོད་ཅིང་བསྟོད་ནས་བཀུར་དང་མཚུངས། །ཚེ་འདིར་ཀུན་གྱིས་མཆོད་བསྟོད་བཀུར། །ཕྱི་མར་བླ་མ་བཟང་བོ་ཡིས། །རྟག་ཏུ་རྗེས་སུ་འཛིན་པར་འགྱུར། །དེ་ཕྱིར་ཁྱིམ་པ་དད་ཅན་ཚོ། །རང་གི་ཡུལ་ཕྱོགས་བླ་མ་ལ། །སྐོག་ནས་ངན་སྨྲས་མ་བྱེད་པར། །རྟག་ཏུ་མཆོད་བསྟོད་བཀུར་སྟེ་གྱིས། །གླུ་འདི་ཐོས་ཚད་ཐམས་ཅད་ཀྱིས། །བླ་མ་མཆོད་བསྟོད་བཀུར་བར་ཤོག། ་འདྲེན་མཆོག་སངས་རྒྱས་ཐུགས་རྗེ་ཅན། །ཐུགས་རྗེའི་སྤྱན་གྱིས་བོད་ལ་གཟིགས། །གསར་རྙིང་དགོན་པ་གང་ཡིན་ཡང་། །སྡིག་ལ་འཛེམ་པར་བྱེན་གྱེས་རློབས། །དང་པོ་དགོན་པ་འདེབས་པའི་ཚེ། །ཁང་བའི་ས་རྡོ་གྱང་བརྡུང་དུས། །གྲོག་མ་ལ་སོགས་འབུ་སྲིན་རིགས། །བརྒྱ་སྟོང་གྲངས་མེད་འཆི་རུ་བཅུག །དེ་ནས་ཤིང་སྡིག་མང་བོ་བླངས། །ཤིང་གནས་འབུ་ཡང་བརྒྱ་སྟོང་འཆི། །ཤིང་ཆ་མཛོ་གཡག་གླང་ལ་བཀལ། །རྒྱབ་རྣམས་ཐམས་ཅད་སྒལ་པས་ཁེངས། །གློ་སྐྲངས་འཕོངས་བཤུས་ལ་ལ་འཆི། །ཤིང་བཟོ་ས་རྡོ་ཤིང་ལེན་གྱེ། །ཁ་བཅོས་ར་ལུག་མང་བོ་བསད། །ཤིང་རིས་ནང་རྟེན་བཞེངས་པའི་ཚེ། །ཚོན་རྩི་རྒྱ་ཡི་ལག་ནས་ཉོས། །རིན་28

དུ་ར་ལུག་གཡག་སོགས་བྱིན། །དེ་ཡང་བཤན་པས་གསོད་པར་འགྱུར། །ལྷ་བཟོའི་ཁ་བཅོས་འགའ་རེ་བསད། །རབ་གནས་སྟོན་མོར་མང་བོ་བསད། །བར་དུ་ལ་ལུང་མང་བོ་ཡི བཟང་ངན་སེར་མོ་མང་བོ་བསྡུས། །དེ་རྣམས་གནས་ཁང་དབུབ་ཕྱིར་དུ། །གོང་དང་ཆ་མཐུན་སྡིག་པ་བྱེད། །ཡོན་ཏན་གང་ཡང་མི་སློབ་པར། །རྒྱུ་ནོམ་གསོག་འཇོག་བྱེད་ལ་བརྩོན། །ལག་ཏུ་ནངས་པར་ཅི་ཞིག་འོང་། །གཞན་སུས་མང་ཇ་ཨེ་གཏོང་ཨང་། །གཏོང་བའི་མང་ཇ་ཨེ་བཟང་ཨང་། །གྲོང་ཆོག་འབོད་མི་ཨེ་འོང་བལྟ། །དེ་མིན་བཤད་རྒྱུ་བསྒོམ་རྒྱུ་མེད། །བླ་མ་སྒུ་དོན་ཆེན་པོ་བྱུང་། །ཡོན་བདག་རྣམས་ཀྱིས་མ་འཛོམས་པར། །ལོ་རེ་ཙམ་ལ་འགྱེད་ཕོགས་དང་། །མང་ཇ་མེད་དམ་ཉུང་ངན་ན། །སྔོན་དུས་ཆོས་དང་ཟང་ཟིང་གིས། །བསྐྱངས་པའི་བླ་མ་ཡོན་བདག་ལ། །མིང་ངན་འདོགས་ཤིང་ཟུར་གཏམ་བྱེད། །སྐོག་ན་ངན་གཏམ་དི་རི་རི། །གཡག་རྭ་རྡོ་ནང་དྲུད་པ་བཞིན། །རྒྱུ་ནོམ་ཕྱིར་དུ་ཕན་ཚུན་འཁོན། །ཆགས་སྡང་ཁོང་ཁྲོས་དགེ་རྩ་འཇོམས། །འགྲིག་ལམ་ཀུན་སྤྱོད་བཅས་པ་བཤིག །ཆོས་ལ་ཐོས་བསམ་སྒོམ་ཤེས་པ། །བྱེད་མཁན་ཉིན་མོའི་སྐར་མ་འདྲ། །མི་བྱེད་མཚན་སྐར་བཞིན་དུ་མང་། །ཆོས་བྱེད་ཨུ་དུམ་ཝ་ར་འདྲ། །མི་མཐུན་ལྡམ་ལྡུམ་བས་ཀྱང་མང་། །ལྔ་མཆོད་སྒོན་ལམ་སོགས་ཀྱི་དུས། །ར་ལུག་གཡག་29

གསུམ་མང་པོ་གསོད། །བླ་མ་ཁྲི་བ་ལ་སོགས་པའི། །ནང་ཆེན་རྣམས་ན་ཤའི་རི་བརྩིགས། །གྲྭ་བ ་ནང་འདུག་དཀོར་གྱིས་ཚིག །ཤ་རྙིང་མི་འཕྲོད་ཤ་གསར་དགོས། །ཤི་ཤ་མི་འཕྲོད་བསད་ཤ་དགོས། །ར་ཤ་མི་ཟ་ལུག་ཤ་དགོས། །སྔ་མ་མ་ཚར་ཕྱི་མ་སྣོན། །ཟས་སུ་ཤ་ཐུག་མེད་ན་འཁུ། །དགོན་པའི་ནང་ན་མགོ་སུག་མང་། །མཐའ་ན་རུས་པ་ལུད་བཞིན་སྤུངས། །སྡིག་པ་བྱས་ན་གྲོང་ཡིན་མོད། །གྲོང་གིས་དེ་བས་ལྷག་མི་བྱེད། །མ་བྱིན་ལེན་དང་རྫུན་གཏམ་མང་། །སྐོག་ནས་མི་ཚངས་སྤྱོད་སྤྱད་ན། །དགོན་པ་མ་ཡིན་ཁྱེམ་པ་ཡིན། །ཁྱེམ་པས་དེ་བས་ལྷག་ཅི་བྱེད། །དགོན་པ་ཧ་ཅང་རྒྱས་དྲགས་ན། །མཐའ་ལ་རྒྱ་བོད་ཧོར་གསུམ་འདུས། །སྡོད་སའི་ཁང་བ་མང་བོ་ཕུབ། །སྒོ་ཁྱེམ་སྲང་བར་ཕལ་ཆེར་ན། །ར་ལུག་གཡག་སོགས་མང་པོ་གསད། །བཤས་པའི་ཤ་མང་བརྩིགས་པ་དང་། །ཁྲག་གི་ཆུ་ཕྲན་འགྲོ་བ་དེ། །མཐོང་ན་བྱང་སེམས་སྙིང་རྩ་འདར། །སྤྱན་ཆབ་འདོར་བ་ངས་ཀྱང་མཐོང་། །ང་འདྲ་ཐམས་ཅད་ཤ་དགའ་ནས། །སྣང་རྟོག་མེད་པར་ཁོང་འཛུམ་བྱེད། །དགོན་སྡེ་གཉིས་ཀ་སྡིག་པར་འབག །ཐ་མ་བླ་མ་གྲྭ་ཚང་གཉིས། །མ་འཆམས་རྒྱབ་འགྲས་ལངས་པའམ ཡང་ན་དམག་ཇག་ཆོམ་རྐུན་བྱུང་། །ཡང་ན་ཁྲི་བ་གཤེགས་པ་འམ། །ཡང་ན་མཆོད་མཁན་རྒུད་པར་འགྱུར། །གཞན་གྱི་མཆོད་མཁན་30

མ་བྱུང་ན། །ཐམས་ཅད་ལ་ཐོར་ལུང་ཐོར་བྱེད། །ལྷ་ཁང་གཤག་པར་བྱ་བྱེའུ་ཉལ། །ནང་དུ་ཇག་པ་རྐུན་མ་འདུག །སྐུ་གསུང་ཐུགས་རྟེན་ས་ལ་འཐིམ། །ཇག་རྐུན་མང་བོའི་སྟན་དུ་འགྱུར། །ལོ་འགའི་འཕྲོ་ནས་གྱང་ཆག་ག །བླ་མ་དེ་བས་བཏབ་པའི་དགོན། །ཡིན་ཟེར་ཡར་འགྲོ་མར་འགྲོས་གླེང་། །ལ་ལས་བླ་མ་སུས་བཏབ་ཟེར། །ཅི་ཡི་རྐྱེན་གྱིས་ཐོར་ཚོ་ཟེར། །ལ་ལས་ཁ་རོག་བཤད་ཚུལ་མེད། །ལ་ལས་འཐོར་རྒྱུ་ཞིག་ཡིན་ཟེར། །ལ་ལས་ཐོར་བ་མ་བཟང་ཟེར། །དེ་ཕྱིར་ཕྱི་རབས་བླ་མ་ཚོ། །དགོན་རྙིང་ཞིག་གསོས་སྐྱོང་བཀུར་གྱིས། །དགོན་པ་གསར་བ་བཏབ་ནས་ཆེད། །དེང་སང་བླ་མས་དགོན་བཏབ་པ། །ཆུང་མ་བླངས་པ་ལས་ཀྱང་ཐུ། །དགོན་གསར་བཏབ་ན་དགོན་རྙིང་འཇིག །དགོན་པ་མང་ན་མཆོད་མཁན་གྱི། །ཡོན་བདག་ས་བརྩད་དགོན་གཉིས་རེ། །སྔོན་ཆད་འཁྲུག་པ་མཐོང་ཐོས་མང་། །དགོན་པའི་སྐྱོང་ཁུར་འདིའི་ཕྱིར་དུ། །ས་འོག་གནམ་གཉིས་མ་གཏོགས་པ། །བླ་མ་མི་འགྲོ་ས་ཆ་མེད། །སོང་ཡང་རྒྱུ་ནོམ་མི་རྙེད་པར། །སེམས་སྡུག་ལུས་ངག་ངལ་བར་འགྱུར། །བསམ་རྒྱུ་བསྒོམ་རྒྱུ་ཕར་ལ་ཞོག །སྔར་བཏོན་ཁ་ཏོན་རིམ་པ་ཆག །མི་ཚེ་ཡུན་ཐུང་དགོན་མ་འདེབས། །གལ་ཏེ་རེ་རེ་འདེབས་ན་ཡང་། །དགོན་པ་གཞན་གྱེ་ཐག་ཉེ་སའི། །མ་འདེབས་ཐག་རིང་གྱིས་ལ་ཐོབས། །འདེབས་ན་ཐོག་31

མཐའ་བར་གསུམ་དུ། །སྲོག་གཅོད་ལས་འདི་མ་བྱེད་ཨང་། །འགྲོ་ཀུན་ཕ་མར་མ་གྱུར་མེད། །དཔེར་ན་ཚེ་འདིའི་མ་བསད་ནས། །དགོན་ཞིག་བླ་མ་སུས་འདེབས་ཕོད། །བཏབ་ཀྱང་དེ་ལ་སུ་ཡིས་སྒོན། །དེ་བཞིན་ཕ་མ་སེམས་ཅན་གཞན། །སྲོག་བཅད་དགོན་ཞིག་སུས་འདེབས་ཕོད། །བཏབ་ཀྱང་དམ་པ་སུ་ཡིས་སྨོན། །སྲོག་འདི་སེམས་ཅན་ཀུན་ལ་གཅེས། །དཔེར་ན་རྒྱལ་བོ་ཆེན་པོ་ཡིས། །ཟས་ནོར་འཛོམ་པའི་ཕྱུག་པོ་ལ། །ཁྱོད་གསོད་པ་དང་མི་ཁྱོད་ལ། །གང་ཡོད་སྟེར་ལས་གང་འདེམས་ཞེས། །གསུངས་ན་སྲོག་ལ་ཤིན་ཏུ་གཅེས། །གང་ཡོད་སྟེར་ཟེར་སྲོག་འདེམས་ངེས། །དེས་ན་ ་ཟང་ཟིང་དགེ་བ་ལས། །སྲོག་གཅོད་སྤངས་ན་དགེ་བ་ཆེ། །མི་དགེ་བཅུ་ཡི་ཆེ་ཤོས་དེ། །སྲོག་གཅོད་ལས་འདི་མ་ཡིན་ནམ། །སྡིག་དང་མ་འདྲེས་དགོན་གཙང་ཐོབས། །མང་ན་མི་བཟང་ཉུང་ན་བཟང་། །ཆོས་མཐུན་དགོན་ཆུང་འདེབས་པར་མཛོད། །ཆོས་མཐུན་དགོན་པ་བཟང་བོ་དེ། །གྲོང་ལས་ཁྱད་པར་འཕགས་པའི་ཚུལ། །བཤད་ན་བརྗོད་ཀྱིས་ལང་མི་འགྱུར། །དགོན་བསམ་གོམ་བདུན་བོར་བའི་མི། །ས་བདུན་བར་དུ་འཕགས་ཞེས་གསུངས། །སོང་ངམ་བསྡད་པ་སྨོས་ཅི་དགོས། །ཀུན་གྱིས་ཐོས་བསམ་སྒོམ་བྱས་ན། །ནང་ནས་གཅིག་སངས་རྒྱས་པའི་ཚེ། །སྔོན་ཆད་ས་རྡོ་ཤིང་གི་ཕྱིར། །སྲིན་བུ་ཤི་ཚད་འདྲེན་པར་ནུས། །དེ་ཚུན་དགོན་32

པས་དགེ་བའི་ལས། །བཟང་ངན་འབྲེལ་བ་ཐོགས་ཚད་ལ། །བསྔོས་པའི་མཐུ་དང་ཁོ་རང་ཡང་། །ཆོས་ཕྱིར་ལུས་སྲོག་དོར་སྟབས་གྱེས། །བདེ་འགྲོར་སྒྱེས་ན་བདེ་སྐྱིད་ལྡན། །འོན་ཀྱང་སྡིག་ལ་ཤིན་ཏུ་འཛེམས། །ཅུང་ཟད་བྱས་ཀྱང་བཤགས་སྡོམ་གྱིས། །དགེ་རྩ་དེ་ཡི་དོན་དུ་སྔོས། །ཀུན་གྱེས་ཚེ་འདི་བློ་ཡིས་ཐོངས། །བྱང་ཆུབ་མཆོག་ཏུ་སེམས་བསྒྱེད་ནས། །དམ་པའི་ཆོས་ལ་འབད་པར་མཛོད། །གཏམ་འདི་ཚོགས་དྲུག་རང་གྲོལ་གྱིས། །དགོན་པ་གསར་རྙིང་རྣམས་ལ་སྨྲས། །ཐོས་ཚད་དགོན་པ་ཐམས་ཅད་ཀྱིས། །སྲོག་གཅོད་ནམ་ཡང་མི་བྱེད་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྦྱར་བའོ།།བླ་མ་ཆོས་རྒྱལ་ཞབས་ལ་འདུད། །ཁྱིམ་པའི་བློ་ཁ་ཆོས་ལ་སྒྱུར། །དབྱར་སྟོན་བླ་མ་བསོད་སྙོམས་ལ། །འབྱོན་དུས་ཇ་ཞུས་བྱེད་ཟེར་ནས། །ར་ལུག་བསྐྱིལ་ནས་ག་ཟུངས་ཞེས། །བསྟན་ཚེ་འགའ་རེ་ནང་དུ་རྒྱུགས། །རྐང་བ་བཟུང་ཚེ་ས་ལ་འགྱེལ། །དངངས་སྐྲག་འཇིགས་ནས་འཕག་ཤད་བྱེད། །མགོ་བོ་ཐུར་དུ་བསྟན་ནས་བསྒྱེལ། །སུག་བཞི་ཐག་ནག་ཅིག་གིས་བསྡམས། །སྐེ་གུག་ཁ་སྣ་བསུམ་པའི་ཚེ། །མིག་གཉིས་ཏྲིག་ཏྲིག་ལུས་ཁྲིག་ཁྲིག །རྔ་མ་འཚུབ་འཚུབ་རི་ལི་ལི། །གསོད་མཁན་མ་ཎི་ཤུབ་ཤུབ་ཤུབ། །ལུག་གིས་རིལ་མ་ཐ་ར་ར། །བྱས་ནས་ཕྱི་དབུགས་འཆད་33

པར་འགྱུར། །འགའ་རེས་རྩིབ་ནས་གྲི་ཆུང་བརྡར། །ཤི་འམ་མ་ཤི་ཨ་རོག་ཟེར། །གྲི་ཆུང་རྣོན་པོས་བྲང་གཤགས་ནས། །ལག་པ་གཡས་པ་ཁོག་ཏུ་བཏང་། །སྲོག་རྩ་དམར་པོར་བརྙབ་པའི་དུས། །སྔར་ལས་ལྷག་པའི་སྡུག་བསྔལ་ཆེ། །ནང་དབུགས་ཆད་ནས་འཆི་བར་འགྱུར། །ཡོན་བདག་ཕོ་མོ་དྲིན་ཅན་ཚོ། །ཆོས་འདི་སུ་ཡི་ཆོས་ལུགས་ཡིན། །འདི་འདྲ་བྱེད་དགོས་སུ་ཡིས་གསུངས། །ཕན་ཡོན་ཅི་ཡོད་ཅིག་ཤོད་དང་། །རང་གི་ཁ་སྣ་རང་ཉིད་ཀྱིས། །བསུམས་ལ་ཅུང་ཟད་ཙམ་སྡོད་དང་། །བླ་མ་ཇ་ཞུས་བྱས་པ་དེ། །ཆོས་སུ་སོང་ངམ་མ་སོང་ཤེས། །བླ་མ་འགའ་རེར་ཁག་བཞག་ནས། །ཞོར་ལ་ཚིལ་དང་ཤ་ཡིས་བྱེད། །ལོང་གཡོས་སྦོམ་པོ་ཞིག་ཟ་སྙམ། །ཟོག་འདི་ལས་ཅན་བླ་མ་ཚང་། །འཚོ་བའི་ཐེབས་སུ་སོང་བ་བཟང་། །དེ་བ་ཅིག་གི་སྤྲུལ་བ་ཡིན། །བླ་མ་གྱ་འགྱེན་མིན་ཚོ་ཞེས། །ཡོན་ཏན་རབ་རིབ་རོགས་པར་བཤད། །མ་ཎི་རིང་ཐུང་སྤྲད་ནས་འདོན། །བར་བར་ཐབ་ཟངས་ཁ་ཚོ་བལྟས། །ཁ་འགུལ་མཆིལ་མ་མ་མིད་ཨང་། །བླ་མར་ཇ་ཞུས་བྱེད་འདོད་ན། །གོ་རེ་ཞུན་ཐུད་གྲོ་མ་སོགས། །རང་ལ་གང་ཡོད་ཅི་རྙེད་ཀྱིས། །བླ་མ་དམ་པར་ཇ་ཞུས་གྱིས། །འབུལ་བ་ཆེན་པོ་བཀྱགས་ན་བཟང་། །ར་ལུག་བཤས་ནས་ཤ་དྲངས་པ། །དོན་གྱིས་ནང་ཟན་མཆོད་པ་ཡིན། །བླ་མ་མཆོད་ན་རྒྱུ་ནོམ་ཕུལ། །ནང་ཟན་མཆོད་ན་ཤ་34

བཟན་བཤོས། །སེམས་ཅན་སྲོག་ཆོད་ཆོས་གྱེས་ཞེས། །སངས་རྒྱས་གསུང་རབ་གང་ན་མེད། །སྲོག་འདི་སེམས་ཅན་ཀུན་ལ་གཅེས། །སྲོག་གཅོད་མ་བྱེད་ཚེ་ཐར་ཐོངས། །ཚེ་ཐར་བྱས་ན་ཇ་ཞུས་སྟོང་། །བྱས་ལས་ཕན་ཡོན་ཆེ་བ་ཡིན། །ཕྱུག་པོས་ཆོས་གཞན་བཅོས་ན་རབ། །ཆོས་གཞན་གལ་ཏེ་མི་བཅོ་རུང་། །རང་གི་སྒོ་ཡི་ཟོག་ཆ་བོ། །ཚེ་ཐུང་མ་བྱེད་ཚེ་ཐར་གྱིས། །ཆོས་ཀྱི་མཆོག་གཅིག་དེ་ན་སྣང་། །གླུ་འདི་ཐོས་ཚད་ཁྱིམ་པ་ཡིས ཇ་ཞུས་ལོག་པ་མི་བྱེད་ཤོག །སངས་རྒྱས་བྱང་སེམས་རྣམས་ལ་འདུད། །དེང་སང་བླ་མ་འགའ་རེ་ཚོས། །སྒོམ་སྒྲུབ་རྟེན་བཞེངས་དགོན་མི་སྐྱོང་། །ཁང་བ་རྒྱ་དང་རྒྱ་བསྐྱེད་ནས། །རྒྱུ་ནོམ་གསོག་པའི་བསོད་སྙོམས་མཁན། །དབྱར་སྟོན་བསོད་སྙོམས་ཕྱིར་འོངས་ན། །འབྲོག་གི་ཕྱུག་པོས་གདན་འདྲེན་བྱས། །ཡར་གྱི་ཕུགས་ནས་བཞུགས་བསྡད་ན། །ཡོན་བདག་ཕོ་མོ་རུབ་རུབ་རུབ། །གཅིག་གིས་མཚང་ར་མཛུག་མཛུག་མཛུག །སྟེང་ན་རླངས་པ་ཐོ་ལོ་ལོ། །མདུན་དུ་བཞག་དུས་ཡེ་རེ་རེ། །བྱེད་དུས་བླ་མའི་ཐུགས་མ་བྲེལ། །གྲྭ་བའི་སྲོག་ལ་བབས་མ་འཇོག །ནང་མཆོད་བྱེན་རླབས་ཙམ་ཞིག་ཡང་། །འདོན་རག་བར་ལ་མི་ཆགས་པར། །ཀུན་གྱིས་ལུས་འགུལ་མཆིལ་མ་མིད། །རབ་རིབ་བྱས་ནས་བཏོན་མ་གཏོང་། །35

བར་དེར་ལག་ནས་སུས་མི་འཕྲོག །ཚེ་སྔོན་འགྲོ་ཀུན་ཕ་དང་མར། །མ་གྱུར་པ་ནི་གཅིག་མེད་ཅེས། །ཐམས་ཅད་མཁྱེན་པ་སངས་རྒྱས་གསུངས། །སངས་རྒྱས་གསུང་ལ་རྫུན་མེད་བདེན། །ཚེ་སྔོན་ཕ་མ་བྱས་པའི་དུས། །ཚེ་འདིའི་ཕ་མས་བསྐྱངས་པ་བཞིན། །དྲིན་གྱིས་ཡང་ཡང་བསྐྱངས་པ་ཡིན། །དྲིན་ལན་ཕན་ཞིག་མི་འདོགས་རུང་། །ཕ་མ་ར་ལུག་མ་རྒན་ལ། །བླ་མ་གྲྭ་བས་ཕམ་མ་གླན། །བླ་མ་ཕྱོགས་དེར་མ་བྱོན་ན། །ཡོན་བདག་ཕོ་མོ་ག་ལ་དད། །ཡོན་བདག་ཕོ་མོ་མ་དད་ན། །ར་ལུག་སྲོག་འགོའི་ག་ལ་འདུག །ཅི་ལན་གང་ལན་བླ་མས་ལན། །སྡིག་པ་བླ་མའི་གཉའ་ན་སྣང་། །བླ་མ་འགའ་རེའི་འཚོ་བའི་ཕྱིར། །ར་ལུག་མང་བོའི་སྲོག་བཅད་པའི། །སྡིག་པ་དེའི་ཐུ་གཞན་ན་མེད། །ཡོན་བདག་དད་ཅན་བླུན་པོ་ཚོས། །བླ་མས་ཡར་ལ་དྲངས་ཡོད་ཟེར། །འདྲེན་མཁན་བླ་མས་རང་གི་བློ། །ནང་དུ་བཀུག་ནས་བསམ་ཙ་ན། །བློ་མི་བདེ་བའི་འཛེར་ཞིག་ཡིན། །བླ་མ་ནམ་གཤེགས་ཚོད་མི་ཐིག །གཤེགས་ཁར་འགྱོད་ལ་དགོས་པ་ཆུང་། །ད་ལྟ་སྐུ་གཟུགས་བདེ་དུས་སུ། །ནོམ་པ་མ་གསོག་སྒོམ་སྒྲུབ་གྱེས། །རྟ་ནོར་མ་སྐྱོང་དགོན་པ་སྐྱོངས། །བསྔོས་ཤ་འཛེམས་ལ་བསོད་སྙོམས་རྒྱོབ། །གླུ་འདི་བླ་མ་འགའ་ཞིག་གིས། །བསོད་སྙོམས་རྒྱག་དུས་དྲན་པར་ཤོག །36

བླ་མ་དཀོན་མཆོག་ཐུགས་རྗེ་ཅན། །ཁྱིམ་པའི་བློ་ཁ་ཆོས་ལ་སྒྱུར། །ཨེ་ཚོ་ཁྱེམ་པ་ཕོ་མོ་རྣམས། །རང་གི་ཡུལ་ཕྱོགས་སེར་མོ་ཚོའི། །སྡོམ་པ་ཁྲིག་ཁྲིག་ཅང་མེད་རུང་། །བྱིན་རླབས་ཆེན་པོ་མེད་མ་སྙམ། །གློ་བུར་གེག་ལྷོག་གཟེར་གསུམ་བྱུང་། །སང་འཆི་གནངས་འཆི་ཟེར་བའི་མིའི། །སྟེང་ནས་སེར་མོ་འགའ་རེས་ཤིག །བཏོན་ཕྱིན་ནད་སོས་འཁུན་དྭངས་འགྲོ། །བྱིན་རླབས་ཡོད་པ་དེ་ཡིས་ཤེས། །ནད་པའི་སྟེང་ནས་ཁྱིམ་པ་ཡིས། །འུར་ཞིག་བསྐྱལ་ཕྱིན་འུར་དེར་ཁག །བཞག་ནས་ཇེ་ཐུང་སོང་བ་མང་། །དགེ་སློང་བནྡེ་མང་བོ་འཚོགས། །འུར་བྱས་འདོན་པ་ཅི་བཏོན་རུང་། །ནད་པ་ཇེ་བདེ་ཇེ་བདེར་འགྲོ། །རྒན་རྒོན་མང་བོས་འུར་བསྐྱལ་ནས། །ནད་པ་དྲག་བུད་སོང་བ་མེད། །ཨེ་དྲག་ལྟོས་དང་ཤིན་ཏུ་དཀའ། །བླ་རྒན་འཚོགས་ནས་ཆོས་བཏོན་པས། །ནད་པ་ནད་ལས་ཐར་བ་མང་། །ཨེ་བདེན་སོམས་དང་ཤིན་ཏུ་བདེན། །གསོན་པོའི་བར་ཆད་སེལ་བའི་དུས། །བླ་རྒན་རྣམས་ཚོ་ཕན་པ་བཞིན། །ཤི་བོའི་སྔས་མགོའི་བླ་རྒན་ཚོས། །བཏོན་ན་དེ་བས་ཕྱི་མར་ཕན། །ཤི་དུས་ལམ་སྣ་འདྲེན་མཁན་ཡང་། །ཡུལ་ཕྱོགས་བླ་རྒན་རྣམས་ཚོ་ཡིན། །འདི་ཕྱི་གཉིས་གར་བཀའ་དྲིན་ཆེ། །བླ་རྒན་རྣམས་ལ་ཡུན་རིང་དུ། །འགྲོགས་ཚེ་སྐྱོན་མཐོང་དད་པ་ཡལ། །ཨེ་ཚོའི་སེར་མོའི་བྱ་འདི་ཞེས། །སྔོན་ཆད་བྱ་བ་མང་བོ་ཞིག །བརྫད་37

བཞག་པ་ལྟར་ཐམས་ཅད་པོ། །སྤྱི་བསྡུས་བྱས་ནས་མ་སྨོད་བཟང་། །བླ་རྒན་རྣམས་ཚོ་བརྒྱ་ངན་རུང་། །ལྷ་མིའི་རྒྱལ་པོས་ཕྱག་འཚལ་བའི། །དགེ་འདུན་དཀོན་མཆོག་གྲལ་ཡིན་པས། །ཁྱེམ་པའི་སྨོད་བྱ་ག་ལ་ཡིན། །འོ་ན་དགེ་འདུན་དཀོན་མཆོག་སྟེ། །སྐྱོན་ཟད་ཡོན་ཏན་ལྡན་པ་ཞིག །ཡིན་དགོས་བླ་རྒན་འདི་ཚོའི་རིགས། །འགའ་རེ་སྤྲོ་ཆེ་ཧེབ་ཡང་ཆེ། །ཁ་ཅིག་ལྟོ་ཆེ་སེར་སྣ་ཆེ། །ཕལ་ཆེར་ཚིག་རྩུབ་སྡོམ་པ་མེད། །འདི་འདྲའི་དགེ་འདུན་དཀོན་མཆོག་འདྲ། །ཡོད་ན་ལྟས་ངན་བསྐལ་པ་སྙིགས། །སྙམ་ན་མིག་ཤེས་ངན་པས་མཁར། །བལྟས་ཀྱང་རབ་རིབ་མཐོང་བ་དང་། །མཁྲིས་ནད་ཅན་གྱེས་དུང་དཀར་ལ། །བལྟས་ན་སེར་བོར་མཐོང་བ་བཞིན། །བླ་རྒན་རྣམས་ཚོ་སྐྱོན་ཅང་མེད། །རང་སྐྱོན་ཕར་ལ་ཤར་བ་ཡིན། །བླ་རྒན་རྣམས་ཚོ་སྐྱོན་མེད་པས། །མི་ཚད་ཡོན་ཏན་མང་བོ་མངའ། །འབྲི་འདོན་ཀློག་གསུམ་གང་ལ་མཁས། །ཆོས་ཀྱི་དོན་གོ་ཆོས་བཤད་ཤེས། །དཔེར་ན་གསེར་གྱི་རི་བོ་ལ། །བརྟེན་པའི་བྱ་རྣམས་ཐམས་ཅད་ཀྱི། །ཁ་དོག་གསེར་དུ་སྣང་བ་བཞིན། །དཀོན་མཆོག་གསུམ་གྱི་སྐྱབས་འོག་ན། །འདུག་པའི་བླ་རྒན་ཐམས་ཅད་ཀྱི། །རྒྱུད་ན་ཡོན་ཏན་དཔག་མེད་ཡོད། །བླ་རྒན་མཆོད་རྟེན་དཀར་ཆུང་ཡིན། །སུ་ཡིས་ཐུག་ཀྱང་དཀར་བོར་གཏོང་། །དེས་ན་རང་ས་ཡུལ་ཕྱོགས་ཀྱི། །བླ་རྒན་རྣམས་ཚོ་38

ཤིན་ཏུ་བཟང་། །སངས་རྒྱས་ཆོས་དང་དགེ་འདུན་ལ། །དཀོན་མཆོག་གསུམ་ཞེས་ཡོངས་སུ་གྲགས། །དགེ་འདུན་དཀོན་མཆོག་ཟེར་བ་དེའི། །གྲལ་ན་བླ་རྒན་འདི་ཚོ་ཡོད། །ཁྱིམ་པ་ཅི་ཡང་མི་ཤེས་པས། །སེར་མོ་འདི་ལས་ཁོ་བཟང་སྙམ། །ཕྱུག་པོ་རིགས་རུས་མཐོ་བ་ཚོས། །རང་གི་ཡུལ་ཕྱོགས་སེར་མོ་ལ། །གོང་གི་ཡ་གིའི་ཨ་ཁུ་བཞུགས། །ཟས་ཕུད་ཆེ་བོ་ཡར་ལ་དྲོངས། །མི་ཟེར་ཁོ་བོ་གོང་གིས་འགྱིང་། །རྩག་རྒན་ནང་ནས་འཕག་ཤད་བྱས། །བླ་རྒན་གན་ན་ཅིག་བྱེན་ཟེར། །ཟས་ལྷག་སྣ་སྣེ་ངན་ངོན་སྟེར། །དུས་ངན་བསྐལ་བ་སྙིགས་དུས་འདིར། །དགེ་འདུན་དཀོན་མཆོག་བརྙས་པ་མང་། །ཁྱེམ་པ་ཕོ་མོ་ཡ་རབས་ཚོ རང་ལ་ཟས་བཟང་ཡོད་བཞིན་དུ། །སེར་མོ་རབ་འབྲིང་ཐ་གསུམ་སུར། །ཤ་རྗུད་ཐུད་ཀྱི་སྔོ་བ་སོགས། །ངན་ངོན་བྱེན་ན་བསོད་ནམས་ལ། །གནོད་པས་དེ་འདྲ་སྟེར་མི་རུང་། །ཟས་བཟང་ཕུད་དང་གཙང་མ་དྲོངས། །ལྷན་པ་སེར་བོ་གྱོན་ཚད་ཡན། །དགེ་འདུན་དཀོན་མཆོག་གྲལ་ཡིན་པས། །རིགས་མཐོ་ཕྱུག་པོ་སུ་ཡིན་ཡང་། །འགབ་ཏུ་བཞག་ནས་བརྙས་མི་རུང་། །རྟག་ཏུ་མགོ་ཡི་ཞྭ་བཞིན་བཀུར། །བསོད་ནམས་དཔག་མེད་ཐོབ་པར་འགྱུར། །གླུ་འདི་ཐོས་ཚད་ཁྱེམ་པ་ཡིས། །སེར་མོ་མཆོད་བསྟོད་བཀུར་བར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱེས་སྦྱར་བའོ།།39

སངས་རྒྱས་ཐུགས་རྗེ་ཅན་ལ་གསོལ་བ་འདེབས། །རྗེས་འཇུག་བླ་རྒན་ཡོངས་ལ་ཐུགས་རྗེས་གཟིགས། །བསམ་པ་རབ་དཀར་དད་གུས་སྙིང་རྗེ་ཆེ། །རྟག་ཏུ་རྣམ་དཀར་དགེ་ལ་སེམས་དགའ་བའི། །བླ་རྒན་མགོ་དཀར་གྲལ་མགོ་མན་ཆད་ནས། །གཞོན་པ་སོ་དཀར་གྲལ་རྔའི་འདུག་པ་ཡན། །གསོན་པོའི་སྐུ་རིམ་ཤི་བོའི་དགུང་ཞག་ཏུ། །སོང་དུས་དེ་བས་ར་ལུག་གསོད་པའི་གྲབས། །བྱེད་དུས་བླ་རྒན་གོང་མ་མལ་ས་ནས། །ཡར་གཅིག་འགུལ་ལ་མཆུ་དེ་མར་ལ་གཡོན། །འགབ་མ་རྣམས་ལ་ལུག་ག་སྙིང་རེ་རྗེ། །དེ་རིང་ངེད་ཚོས་འཕུད་དུ་འཇུག་ཡི་ཤོད། །འོག་མས་སྙིང་རྗེ་ཡིན་ན་དེ་རེད་ལགས། །ཟ་རྒྱུ་ཤ་འདྲ་མིན་རུང་དཀོན་མཆོག་གསུམ། །ཐུགས་རྗེ་ཡོད་ཀི་ལགས་སོ་ལགས་སོ་ཞུས། །དེ་ནས་བླ་རྒན་གྲལ་མགོ་མ་དེ་ཡིས། །ཨུ་ཧིས་མགྲིན་ལམ་སོལ་ལ་ཡོན་བདག་བོས། །སྐད་གསེང་མཐོན་པོས་ལུག་ག་ལུག་ཁྱུར་ཐོངས། །ལས་གོ་སྙིང་རྗེ་ངེད་ཚོའི་འཚོ་བ་ལ། །ཁྱད་མེད་ཁྱེད་གའི་གང་འཛོམས་དེས་ཆོག་ཅེས། །བཤད་འཕྲོ་འགབ་མ་ཀུན་གྱིས་མཐུན་འགྱུར་གྱེས། །ཡོན་བདག་རབ་ཏུ་དད་པས་ཞྭ་ཕུད་ལ། །ལགས་སོ་ལགས་སོ་ཞུས་ལ་ཕྱག་གསུམ་འཚལ། །ཚེ་ཐར་རིང་བོ་ཞིག་ཐོགས་ལུག་ཁྱུར་ཐོངས། །བཏང་ན་དེ་བས་ལྷག་གི་དགེ་བ་ཞིག །འཇིག་རྟེན་འདི་ན་མེད་པས་ཨེ་མ་ཧོ། །སྤྱན་དང་40

མངོན་ཤེས་མངའ་བའི་ཕྱོགས་བཅུ་ཡི། །རྒྱལ་བ་སྲས་བཅས་རྣམས་ཀྱིས་གཟིགས་པའི་ཚེ། །རབ་ཏུ་དགྱེས་པས་མཆོད་པའི་མཆོག་ཏུ་འགྱུར། །ཚངས་པ་བརྒྱ་བྱིན་ལ་སོགས་དཀར་ཕྱོགས་ཀྱི། །ལྷ་རྣམས་དགའ་ནས་ནམ་མཁའི་ཁམས་ནས་འོངས། །བླ་རྒན་རྣམས་ལ་ཕྱག་འཚལ་སྲུང་སྐྱོབ་བྱེད། །ཡོན་བདག་ཕོ་མོ་དད་ཅན་ཤིན་ཏུ་དད། །ཕྱིན་ཆད་བླ་རྒན་རྣམས་ལ་གྲོང་ཆོག་མང་། །སངས་རྒྱས་བསྟན་པ་སྙིང་རྗེར་རག་ལས་པས། །བླ་རྒན་རྣམས་ཀྱི་རྒྱུད་ལ་སྙིང་རྗེ་ཞིག །ཡོད་ཕྱིན་ད་དུང་བསྟན་པ་གནས་པ་ཡིན། །བསྟན་འཛིན་བླ་རྒན་སྙིང་རྗེ་ཅན་ལ་ཟེར། །འགྲོ་ཀུན་སྐྱེ་བ་སྔོན་མའི་མ་ཡིན་པས། །མ་ཤའི་ཚོ་རྗུད་བཤད་ན་བླ་རྒན་ངན། །མར་གྱུར་འགྲོ་ལ་ཕན་ཞིག་མི་ཐོགས་རུང་། །གནོད་པར་བྱེད་པའི་བླ་རྒན་ཁྲེལ་མེད་ཡིན། །ཕར་ལ་སོང་དུས་སྒོ་ཡི་ར་ལུག་གཅུར། །ཚུར་ལ་འོང་དུས་ནང་གི་ལྷ་བཤོས་གཅུར། །ལམ་ལ་ཞུགས་དུས་ཐང་གི་འབའ་འབུ་གཅུར། །གྲལ་དུ་འདུག་དུས་མཆན་གྱེ་དཀོར་ཤིག་གཅུར། །རྒྱལ་བ་ཤཱཀྱ་ཐུབ་པའི་བསྟན་པའི་སྒོར། །ཞུགས་ནས་རང་གིས་ཐུབ་ཚད་ཀུན་གཅུར་ན། །ཕྱི་མར་བླ་རྒན་གཤིན་རྗེས་བཟུང་ནས་གཅུར། །ནམ་འཆི་ཆ་མེད་བླ་རྒན་དྲིན་ཅན་ཚོ། །སྐུ་རིམ་དགུང་ཞག་གང་གི་དུས་སུ་ཡང་། །བཏགས་པའི་ར་ལུག་ཚེ་ཐར་གཏོང་ལ་འབོད། །ཐོངས་ཞེས་མི་41

གཏོང་བསད་ནས་ཤ་འདྲེན་ན། །མ་ཟ་མར་ལ་བྱེན་དང་ངོ་མཚར་ཆེ། །ཕྱི་ནས་སེར་མོ་ཡོན་བདག་རྣམས་ཀྱིས་གླེང་། །སྔོན་གྱི་བླ་རྒན་དེ་ཚོ་ཅིག་བཟང་ཟེར། །སྒོ་ན་ཡོན་བདག་སེམས་མེད་འགའ་ཞིག་གིས། །ར་ལུག་བསྒྱེལ་ནས་བཤའ་བའི་དུས་སྐབས་སུ། །ཁྱིམ་ན་བླ་རྒན་སོ་མེད་ཁ་ཅིག་གིས། །གྲི་རལ་རྡོ་ལ་བརྡར་བ་དེ་གཟིགས་ན། །ཕྱོགས་བཅུའི་རྒྱལ་བ་སྲས་བཅས་ཐུགས་མི་དགྱེས། །བོད་ལ་བསྟན་པ་ནུབ་གསུང་ཡང་ཡང་གླེང་། །དཀར་ཕྱོགས་ལྷ་རྣམས་མི་དགའ་རྒྱབ་ཕྱོགས་འགྱུར། །ཕོ་སྐྱེས་ཁ་རྒོད་འགའ་རེས་བླ་རྒན་ཚང་། །གྲི་རལ་བརྡར་ནས་ངེད་ཚོའི་བཤའ་གྲོགས་སུ། །ཕེབས་འདང་མིན་ནམ་སོགས་ཟེར་འགའ་རེ་དགོད། །ར་ལུག་ཤ་དེ་ཚོས་ནས་ལེན་པའི་དུས། །ནད་པ་ཤོག་དང་སྔགས་ཤིག་འདེབས་མི་ཟེར། །འགའ་རེས་རྡར་དེ་ཡར་ལ་ཅིག་བྱིན་ཞེས། །རྣམ་འཇོམས་གདུགས་དཀར་ལ་སོགས་སྔགས་ནུས་རྣམས། །ནད་པར་མ་བཏབ་ཐོག་མར་རྡར་ལ་བཏབ། །རྐེད་ཀྱི་གྲི་རལ་ཟད་པོ་ཕྱི་རུ་ཕུད། །བརྡར་ནས་བར་བར་ཁ་མྱང་རྣོ་ཚད་བལྟ། །རྣོ་ཚེ་ཕྱིས་ནས་མར་ལ་མིག་ཟུར་གྱིས། །ཤ་སྐལ་ཆེ་ཆུང་བལྟ་བའི་བླ་རྒན་ངན། །རང་སྐྱོན་མི་ཤེས་བླ་རྒན་འགའ་ཞིག་གིས། །གཅོད་པ་ག་ཚོས་གཡང་གཞི་ལེན་པ་ག །སྡིག་པ་ཆེ་གི་ཟེར་ནས་འཕྱ་བ་དེ། །པགས་པ་བླངས་དང་མ་བླངས་ཁྱད་མ་42

གཏོགས། །ཁྱད་པར་སྤུ་ཙམ་མེད་དོ་བླ་རྒན་ཚོ། །གཅོད་པར་ཤ་མང་པགས་པ་ལྷག་པ་ཡིན། །བླ་རྒན་རྣམས་ལ་པགས་པ་ཕར་ལ་ཞོག །ཤ་ཡང་ཆེར་མེད་ལྷུ་རེ་ཡོད་པའི་དུས། །ཨ་ཛི་རྫི་ཡིན་ཨེ་བདེན་མི་བདེན་སོམས། །བདེན་ཕྱིན་བླ་རྒན་ང་ཡི་ཁ་འདིར་ཉོན། །ཚེ་འདིར་ར་ལུག་གང་གི་པགས་པ་མེད། །ཤ་ཡང་ཉིན་གཅིག་མ་གཏོགས་ཟ་རྒྱུ་མེད། །ཕྱི་མར་སོང་ན་ཡར་ལ་འགྲོ་ས་མེད། །མེད་གསུམ་མ་བྱེད་བླ་རྒན་བསམ་ཤེས་ཚོ། །སྐུ་རིམ་དགུང་ཞག་གང་གི་དུས་སྐབས་སུ། །བླ་རྒན་ཀུན་གྱིས་མགྲིན་གཅིག་དབྱངས་གཅིག་ཏུ། །ར་ལུག་མ་བཤའ་འཚོ་བ་ཁྱད་མེད་ཅེས། །སྐད་གསེང་མཐོན་པོས་དབྱར་གྱི་འབྲུག་བཞིན་སྒྲོགས། །བསྒྲགས་ན་དེ་བས་གཏམ་སྙན་གཞན་ན་མེད། །ལྷ་འདྲེ་མི་གསུམ་གང་གི་རྣ་བར་སྙན། །ཀུན་གྱིས་བླ་རྒན་མཆོད་བསྟོད་བཀུར་བར་འགྱུར། །གླུ་འདི་ཐོས་ཚད་བླ་རྒན་གྲོང་ཆོག་པས། །བཏགས་པའི་ར་ལུག་ཚེ་ཐར་བྱེད་པར་ཤོག །རྗེ་བཙུན་ཙོང་ཁ་པ་ལ་གསོལ་བ་འདེབས། །རྗེས་འཇུག་བླ་རྒན་རྣམས་ལ་ཐུགས་ཀྱིས་གཟིགས། །གསོན་པོའི་རིམ་གྲོ་ཤི་བོའི་དགེ་རྩ་ལ། །བོས་ན་བླ་རྒན་འགའ་རེ་གཉིད་མི་འོང་། །མཚན་མོ་སྒོ་དང་སྒོར་རྒྱུགས་ཆབ་བསིལ་བཏང་། །རྟགས་ཅན་གནམ་གྱེ་སྐར་མར་ཡང་ཡང་བལྟས། །ནམ་རིང་མི་ཆོད་སྔ་བར་ཡར་ལ་43

ལངས། །ཆོས་གོས་སྔ་ཤད་དཱ་ལེན་ཕྱི་ཤད་བྱས། །རྟ་རྒན་ཞིག་གམ་གཡག་རྒན་ཞིག་ལ་བྱོན། །སྣ་སྤྲུགས་ལྕག་བརྒྱབ་འོབ་སྡིཀས་རྐྱང་བ་བྱས། །སྟེང་ནས་རྐང་ལག་ཚང་མས་རལ་ཁ་སྤྲད། །ཇ་མར་ཟ་མའི་བཟང་ངན་ཆེ་ཆུང་བྱེད། །གྲོང་ཆོག་ཤོར་འདྲ་ཨེ་འགྲོ་སྙམ་ནས་དོགས། །རྟ་རྒན་གཡག་རྒན་མ་སོང་ཁོང་ཁྲོ་ལངས། །དམོད་མོ་བྱེད་བཞིན་རྒྱུག་འདུར་སྤྲད་ནས་སོང་། །ཡོན་བདག་དེ་བའི་སྒོ་ལ་བབས་པའི་དུས། །སྒོ་ན་གསོད་རྒྱུའི་ར་ལུག་བཏགས་པ་དེས། །བླ་རྒན་རྣམས་ཚོར་བལྟས་ནས་འཐེན་སྐོར་བྱས། །ཁོ་བོ་ཐོངས་ཤིག་ཟེར་བའི་བརྡ་རྒྱག་ཚེ། །བླ་རྒན་འཕུང་རྒན་ཆེ་ཆུང་སུ་ཡིན་ཡང་། །སྙིང་རྗེ་ལུག་ག་མ་གསོད་ཐོངས་མི་ཟེར། །ཀུན་ལ་མི་གསོད་མཐུ་མེད་བྱུང་བ་བཞིན། །འགའ་རེས་མ་ཎི་པདྨེ་ཏྟྭཾ་ཨང་ཟེར། །འགའ་རེ་ཁ་རོག་ཁྱིམ་དུ་འཛུལ་ནས་འགྲོ། །འགའ་རེ་ལུག་གི་ཤ་སྟོབས་ཤོར་གྱིས་དོགས། །ལུག་ག་ཡུན་རིང་མ་འདོགས་བཞག་ནས་ཆེད། །སྙིང་རྗེ་མ་ཎི་པདྨེ་ཏྟྭཾ་གྱིས་ཟེར། །འགའ་རེས་སྙིང་རྗེ་སྙིང་རྗེ་ཟེར་བ་དེ། །སྙིང་རྗེ་མ་ཡིན་ཚོན་པོ་ཞིག་ཡིན་ཚེ། །དགའ་ནས་བཤད་རྒྱུ་མ་རྙེད་སྐད་ཆ་ཡིན། །ར་ལུག་གང་རུང་ཤ་དེ་ཡར་དྲངས་ཚེ། །ཀུན་གྱིས་ཤ་དེ་རྒྱགས་རྒན་ཞིག་ཟོས་ནས། །འགའ་རེ་གཅིག་ལུ་ཁ་ཚོ་ཕྱི་ཞོར་ལ། །སྙིང་རྗེ་ལུག་འདི་ཅི་ཞིག་ཚོ་ནི་རེད། །ཁོས་འདི་ད་ནངས་སྒོ་44

ན་བཏགས་ཡོད་དུས། །མཐོང་ནས་འདི་འདྲའི་ཚོ་འདང་མ་བརྒྱབ་ཟེར། །འདོན་པ་འདོན་དུས་བླ་རྒན་ཁ་ཅིག་གིས། །བནྡེ་དགེ་སློང་འགའ་རེར་སྡང་མིག་གིས། །བལྟས་ནས་འདོན་པ་སྔ་བར་མི་འགྲུབ་གི །ཁོ་བོར་ཡུལ་ན་ལས་དོན་གལ་ཅན་ཡོད། །རེམ་ལ་ད་ཐོན་བཤད་རྒྱུ་མ་མང་ཞེས། །ཁོ་བོ་སྤྲོ་ལངས་དབུ་མཛད་མ་ཡིན་ཀྱང་། །འདོན་པའི་འགོ་བླངས་རེམ་ནས་ཤེད་ཀྱིས་འདོན། །བནྡེ་འགའ་རེས་ཨ་ཙེ་བླ་རྒན་གན། །སྨྱོས་འདྲ་འཇོག་རྒྱུ་མིན་ནམ་ཟེར་ནས་འཛུམ། །དེ་འདྲའི་བྱ་སྤྱོད་ངན་པ་སྤོངས་ཤིག་ཨང་། །ཇ་སྐབས་རྣམས་སུ་ཇ་ཡི་བཟང་ངན་དང་། །ཟ་མའི་ཆེ་ཆུང་བཤད་ནས་མང་བོ་ཟོས། །ཇ་དེ་ངན་ན་ཅི་ཞིག་དྲོ་གི་ཞེས། །འཐུང་བའི་ཞོར་ལ་ཁ་མྱང་མཆིལ་མ་འཕངས། །ཇ་དེ་བཟང་ན་ཧེ་རན་ཇ་འདི་ཟེར། །ཕྱི་དྲོ་དགུང་མོ་ཡིན་ཡང་མང་བོ་འཐུང་། །བླ་རྒན་འགའ་རེ་སྒོ་ལ་བརྒྱ་སྟོང་འབུད། །ཁྱིས་དེད་རྐང་སྣེ་རྡོ་ལ་ཐོགས་ནས་ལོག །བནྡེ་འགའ་རེ་ཀུན་གྱེ་སྔོན་ལ་གཉིད། །གཡག་རྒན་གཡག་ཆུང་སྔ་ཕྱི་སྤྲད་ནས་བཏང་། །ནངས་པར་ཡར་ལ་ལངས་པའི་ཇ་སྐབས་སུ། །ཡོན་མཆོད་ཀུན་གྱིས་འཕྱ་རྒྱུ་མ་བཅོ་ཨང་། །དགེ་ཆེན་བཅོ་དུས་ཕོ་སྐྱེས་ཇ་དྲངས་ན། །སྐེ་བསྲིངས་ཡར་མར་འགའ་རེའི་ཇ་ཁར་བལྟས། །ཧེབ་ལངས་ཞག་གཞོབས་ཞག་བླུགས་མར་ལོངས་ཟེར། །སྤྱི་འབུལ་བྱིན་ཚེ་རས་ཁ་ཁ་དར་45

ཙམ། །སྟེང་ནས་ཀུན་གྱིས་འཐེན་སྤྲུག་རྒྱོང་གསུམ་བྱས། །འུར་ལངས་སྤྲོ་ལངས་ཡར་ལངས་རྡུང་རེས་བྱས། །སྡེ་བས་མི་ཚོར་བཤད་རྒྱུ་མ་བཅོ་ཨང་། །བླ་རྒན་འགའ་རེ་གཞན་གྱི་དགུང་ཞག་ཚོར། །སོང་ནས་ནུབ་གཅིག་མལ་སར་གློ་བུར་ཤི །རོ་ཐོག་རོ་བཞག་བྱས་ཚེ་ཡོན་བདག་འགྱོད། །འགའ་རེས་བླ་རྒན་དཱ་ལེན་རྩམ་ཁུག་ནས། །ཤ་ལྷུ་རྩམ་རིལ་བླངས་ནས་སྙིང་རེ་རྗེ། །འདི་ཚོ་ཁྱེར་སྙམ་མ་ཟོས་ཡོད་ཀི་ཞེས། །ཤ་ཟོས་རྩམ་རིལ་མར་གྱེ་ཁྱེ་ཚོར་འཕངས། །རོ་གན་ཅི་བྱེད་ཡུལ་དེ་ཐག་རིང་ཟེར། །བར་དེར་ཉིན་་ཞག་མང་བོའི་བར་དུ་ལུས། །བླ་མར་འཕྲོད་པ་ཕར་ཞོག་བླ་རྒན་འགས། །ཁྲུས་ཆོག་ཙམ་ཡང་མ་བྱས་སྐལ་ཆད་ཡོད། །རྒས་དུས་བླ་རྒན་རྣམས་ཀྱིས་གྲོང་ཆོག་བསྐྱུར། །མལ་ས་དྲོད་པོར་ཁ་ཏོན་གྱིས་ཤིག་ཅེས། །ད་ལྟའི་བླ་རྒན་གྲོང་ཆོག་མཁན་ལ་སྨྲས། །ཐོས་ཚད་བླ་རྒན་རྣམས་ལ་ཕན་པར་ཤོག །བླ་མ་དཀོན་མཆོག་གསུམ་ལ་འདུད། །ཉོན་དང་ཁྱེམ་པ་བསམ་ཤེས་ཚོ། །ཆོས་བཅོ་ཟེར་ནས་ར་ལུག་གཡག །བཟུང་གི་བཟུང་གི་རྒྱ་ལ་སྤྲད། །བཤན་པས་མགོ་བོ་འབྲེག་གི་བཅུག །རིན་དུ་གསེར་རམ་དངུལ་བླངས་ནས། །ཆོས་དཔོན་ཧེབ་རྒན་འགའ་རེར་བྱེན། །གསེར་དངུལ་ཆོས་ལེབ་འགའ་རེ་བླངས། །སེར་མོ་འགའ་རེ་ཨ་མཆོད་ཀྱི། །མིང་བཏགས་དོན་གྱི་གཡོག་པོ་བྱས། །ལོ་46

ཟླ་མང་བོར་འདུག་ཏུ་བཅུག །འགྲོ་དུས་རྟ་རྒན་ཞིག་གིས་བརྫངས། །ཆོས་བཏོན་འབུལ་བ་ཕར་ལ་ཞོག །གཡོག་པོ་བྱས་པའི་ཚེགས་རིན་མེད། །ར་ལུག་མང་བོ་བཤས་ནས་ཤས། །སེར་མོ་འགའ་རེར་མཆོད་བཀུར་བྱས། །ཉི་མ་མང་བོར་ཅིག་རེ་བཏོན། །བཏོན་འཕྲོ་འབུལ་བ་ཡིན་ཟེར་ནས། །ཁས་རྩྭ་མི་ཆོད་སོང་ཤ་ཡིས། །སྟི་ལི་མི་ཐོངས་རྟ་རྒན་དང་། །ར་རྒན་རྔོ་བོ་ཤིག་རྐྱལ་སོགས། །སྒོ་ཕྱུགས་ནང་ནས་གང་ངན་བྱེན། །བྱིན་ཚེ་སེར་མོ་ཁ་ཅིག་གིས། །ཁོ་བོའི་ལུག་འདི་ཤིག་རྒྱལ་རེད། །འགའ་རེས་ར་འདི་རྔོ་བོ་རེད། །འགའ་རེས་རྟ་འདི་ཤེད་མེད་རེད། །འགའ་རེས་རྟ་འདི་ཁ་རྒན་རེད། །ཐམས་ཅད་གང་གི་གང་ངན་རེད། །ཨ་ཝ་དེ་ཡི་ཆེད་ཟེར་ནས། །སེར་མོ་རྣམས་ཀྱི་སེམས་མི་དགའ། །ཁ་ནས་འགའ་རེས་ཚིག་ངན་སྨྲ། །གཞན་གྱིས་ཆོས་ཤིག་བཅོས་པ་གང་། །ཐོས་ཀྱང་རྗེས་སུ་ཡི་རངས་མེད། །དེ་བས་ཁྱེ་ཡི་སྐྱག་པ་ཞིག །ཆོས་འདྲ་མ་བཅོས་ཁོས་བཅོས་ཞེས། །ཁོ་བོ་ང་རྒྱལ་ཇེ་ཆེར་སོང་། །རྩག་རྒན་ནང་ནས་འཕག་ཤད་བྱས། །སྔོན་ཆད་གང་བྱས་བགྲངས་ནས་ངོམ། །དེ་ཚོ་ལྷ་ཆོས་རྣམ་དག་མིན། །ཕྱི་མར་འབྲས་བུ་དེ་འདྲ་འབྱུང་། །དེ་ཕྱིར་ལྷ་ཆོས་གང་བཅོ་ཡང་། །སྲོག་གཅོད་ནམ་ཡང་བྱེད་མི་རུང་། །གཞན་གྱིས་ལྷ་ཆོས་བསྒྲུབ་པ་ལ། །ཁྱད་གསོད་འཕྱ་སྨོད་བྱེད་མི་རུང་། །རང་གིས་ལྷ་ཆོས་གང་བྱས་47

རྣམས། །ངོམ་ན་འཛད་པས་ངོམ་མི་རུང་། །རྒྱུ་ནོམ་གང་གི་གང་བཟང་རྣམས། །ཆོས་ཕྱོགས་ཐོངས་དང་ཡོན་བདག་ཚོ། །ཚེ་འདིར་སྙན་གྲགས་ཕྱོགས་བཅུར་རྒྱས། །ཕྱི་མར་འབྲས་བུ་དེ་འདྲ་འབྱུང་། །གླུ་འདི་ཐོས་ཚད་ཐམས་ཅད་ཀྱིས། །ལྷ་ཆོས་རྣམ་དག་བྱེད་པར་ཤོག །ཆོས་ཀྱི་རྒྱལ་པོའི་ཞབས་ལ་འདུད། །ཁྱེམ་པའི་ཤེས་རྒྱུད་བྱིན་གྱིས་རློབས། །ཨ་རོག་ཁྱེམ་པ་བསམ་ཤེས་ཚོ། །ལྷ་ཁང་ཕུབ་དང་སྐུ་རྟེན་བཞེངས། །གསེར་དངུལ་ཐར་མདོ་ལེན་པ་དང་། །རྒྱལ་བའི་གསུང་རབ་ཀློག་དུས་དང་། །མ་ཎི་བུམ་སྒྲུབ་ལ་སོགས་དུས། །རང་གི་སྒོ་ཕྱུགས་ཕལ་ཆེར་དེ། །རྒྱ་ལ་བཙོངས་ནས་གསོད་དུ་བཅུག །ཆོས་ཕྱིར་བསད་ན་སྐྱོན་མེད་སྙམ། །ཆོས་ལེན་རབ་གནས་སོགས་ཀྱི་དུས། །ཆོས་སྟོན་བྱེད་ཟེར་ར་ལུག་གཡག །བསད་ནས་ཤ་སྟོན་བྱེད་པ་དེ། །ཆོས་ལ་བརྟེན་པའི་སྡིག་པ་ཡིན། །སྡིག་པ་ཀུན་གྱི་ནང་ནས་ལྕི། །བླ་མར་ཇ་ཞུས་བྱེད་ཟེར་ནས། །མ་མོ་ཤ་བཟན་བཤས་ནས་ཤ །རླངས་པ་ཐོལ་ལེ་འདྲེན་པ་དང་། །ཕ་མ་ཤི་དུས་དགེ་བྱེད་ཟེར། །ར་ལུག་གཡག་གསུམ་མང་བོ་ཡི། །མགོ་བོ་ཡར་སྟོན་མར་སྟོན་བྱས། །བསད་ནས་ཤ་ཁྲག་དྲོན་མོ་ཡིས། །དགེ་འདུན་སྡེ་རྣམས་མཆོད་པ་དེ། །ཆོས་ཤིག་མ་ཡིན་ཡོན་བདག་ཚོ། །མདོ་རྒྱུད་གང་ན་དེ་འདྲ་ཡི། །ཆོས་ཀྱིས་48

གསུང་བ་ཡོད་མ་མྱོང་། །དེ་འདྲའི་ཆོས་ཆེན་བཅོ་བ་ལས། །སྡིག་མེད་ཆུང་ཆུང་བྱས་ན་བཟང་། །དེ་ཕྱིར་སྡིག་དང་མ་འདྲེས་པའི། །ལྷ་ཆོས་ཆེ་ཐུབ་ཆུང་ཐུབ་གྱིས། །གླུ་འདི་ཐོས་ཚད་ཐམས་ཅད་ཀྱིས། །ཆོས་ཕྱིར་སྲོག་གཅོད་མི་བྱེད་ཤོག །བླ་མ་དཀོན་མཆོག་གསུམ་པོ་མཁྱེན། །ཁྱེམ་པའི་བློ་ཁ་ཆོས་ལ་སྒྱུར། །ཕོ་སྐྱེས་བུད་མེད་བསམ་ཤེས་ཚོ། །བུ་མོ་ཕར་ལ་རྫོང་བ་དང་། །མནའ་མ་ཚུར་ལ་ལེན་པའི་དུས། །ར་ལུག་གཡག་གསུམ་མང་བོ་བསད། །གཞན་ཚོར་ཤ་ཁོག་ཁྱེར་ཤོག་ཅེས། །ར་ལུག་མང་བོ་གསོད་དུ་བཅུག །སྟོན་མོ་ཆེན་བོ་བྱེད་པ་དེ། །ཚེ་འདིར་ཅུང་ཟད་བདེ་ན་ཡང་། །ཕྱི་མར་མནའ་མ་བུ་མོ་དང་། །སྟོན་ཤ་ཟ་བའི་མགྲོན་པོ་ཡི། །ཤ་ཁྲག་གཤིན་རྗེ་འབུམ་ཕྲག་གིས། །དགའ་སྟོན་བྱེད་པའི་རྒྱུ་ཞིག་ཡིན། །སྟོན་མོ་ཆེན་པོ་བྱེད་དགོས་ན། །ཀ་ར་བུ་རམ་སྦྲང་རྩི་དང་། །གོ་རེ་དཀར་སེར་ཞུན་ཐུད་དང་། །རྩམ་དཀར་གྲོ་མ་འབྲི་མར་དང་། །ཞོ་དང་ཆུ་གེ་ལ་སོགས་པས། །ཇི་ལྟར་བྱས་ཀྱང་བྱས་ན་ཆོག །ཤ་ཡང་གློ་བུར་ཤི་བ་དང་། །གཡང་ལ་ལྷུང་དང་འགག་པ་སོགས། །སྡིག་མེད་ཤ་བཟང་བཙལ་ན་རྙེད། །ཟ་མ་ཁམ་བུ་གང་དོའི་ཕྱིར། །སྡུག་བསྔལ་ལུང་གང་སུ་ཡིས་མྱོང་། །འདི་ཕྱི་གཉིས་གར་བདེ་སྐྱིད་པའི། །སྟོན་མོ་བྱས་ན་མི་ལེགས་སམ། །སྟོན་མོ་བྱེད་དུས་སྲོག་མང་བོ། །བཅད་པའི་49

མནའ་མ་བུ་མོའི་རིགས། །ཚེ་ཐར་མི་ཕྱིན་ཁ་ཅིག་འཆི། །སྟོན་ཤ་ཏེབ་ཀྱིས་ཟ་བ་ལ། །ན་ཚ་ཟུག་གཟེར་མང་བོ་ལྡང་། །ཤ་སྟོན་བྱས་ན་བདེ་སྙམ་པ། །འདི་ཕྱི་གཉིས་གར་སྡུག་བསྔལ་ཆེ། །རང་གི་ལུས་ཀྱི་ཡན་ལག་བསྡམས། །ཁ་བསུམ་སྲོག་རྩ་དམར་བོ་བཅད། །ཤ་ཁྲག་གཉིས་ཀྱིས་སྟོན་མོ་ཞིག །བྱེད་པ་ཕར་ཞོག་མཛུབ་མོ་ཞིག །བཅད་ནས་སྟོན་མོ་བྱེད་ཐུབ་སོམས། །རང་གི་ལུས་ལ་དཔེ་ལོངས་ལ། །སྲོག་གཅོད་ལས་ལ་ཀུན་གྱིས་འཛེམས། །གླུ་འདི་ཐོས་ཚད་ཁྱེམ་པ་ཡིས། །ཤ་སྟོན་ནམ་ཡང་མི་བྱེད་ཤོག །རྗེ་བཙུན་བླ་མ་རྣམས་ལ་གསོལ་བ་འདེབས། །ཁྱེམ་པའི་བློ་ཁ་དམ་པའི་ཆོས་ལ་སྒྱུར། །ཨེ་མ་ཁྱེམ་པ་ཕོ་མོ་དད་ཅན་ཚོ། །དེང་སང་དུས་ངན་བསྐལ་པ་སྙིགས་དུས་འདིར། །ཁྱེམ་གྱེ་མི་ལ་ན་ཚ་ཞིག་བྱུང་ན། །སྒོ་ན་གང་ཡོད་ཕྱུགས་རྣམས་བསྒྱེལ་ནས་བཤས། །སྒོ་ཁྱེམ་ཤ་ཁྲག་སློ་ཡིས་འགེངས་པ་འདིས། །ནད་པ་དྲག་རུང་ཕྱི་མར་ནད་ཡུན་རིང་། །དོན་ལ་ནད་ལས་མ་ཐར་བ་ལས་ཐུ། །དེང་སང་ཆོས་ལོག་འདི་ག་དར་ཆ་ཆེ། །ས་ཕྱོགས་གང་ནས་བློ་ལྡན་སེམས་ཡོད་ཀྱིས། །ནད་པའི་སྟེང་ནས་ཆོས་ལོག་འདི་མ་བཅོ། །འདི་མིན་བཅོ་རྒྱུ་མེད་པ་མ་ཡིན་ནམ། །བན་སྔགས་མཁས་བཙུན་བཟང་གསུམ་ཀུན་འཚོགས་ནས། །ཆོས་ལོག་བྱས་ནས་ནང་བ་ཡིན་མ་སྙམ། །ཕྱི་རོལ་བས་ཀྱང་དེའི་ལྷག་བྱེད་རབ་མེད། །མོ་བ་50

སྨན་པ་རྩིས་པ་དྲིན་ཅན་ཚོ། །ཁ་ལག་གཉིས་གས་རེམ་ནས་འདི་མ་བཀྱལ། །འདི་མིན་བཀྱལ་རྒྱུའི་སྐུ་རིམ་གཞན་མེད་དམ། །ཕྱི་མར་མགོ་དང་ཕུང་བོར་མི་གཅེས་སམ། །མལ་ན་འཁུན་པའི་ནད་པ་བསམ་ཤེས་ཚོ། །ནད་ལ་ཕན་པར་འདོད་ན་ཚེ་ཐར་ཐོངས། །ཚེ་འདིར་ནད་སོས་ཕྱི་མར་མི་ཚེ་རིང་། །བླ་མ་དཀོན་མཆོག་མཉེས་པའི་མཆོད་ཚོགས་ཕུལ། །བན་སྔགས་ཡུལ་མི་བསྡུས་ལ་སྦྱིན་པ་ཐོངས། །ཚེ་འདིར་འཁུན་དྭངས་ཕྱི་མར་ལོངས་སྤྱོད་རྒྱས། །ཆོས་ལོག་བྱས་ནས་ར་ལུག་གཡག་གསུམ་པོ། །བསྒྱེལ་བའི་སྒང་ལ་ནད་པ་ལག་ནས་ཤོར། །རོ་ཐོག་རོ་བཞག་བྱ་བའི་དུས་ཚོ་འབྱུང་། །ཕྱི་མར་ནད་པས་སྔར་ལས་བརྒྱ་ལྷག་གི །སྡུག་བསྔལ་མྱོང་དགོས་ཁྱེམ་པ་སེམས་ཡོད་ཚོ། །མོ་བ་རྩིས་པ་ངན་པའི་ཁར་མ་རྒྱུགས། །མད་པའི་སྟེང་ནས་ཆོས་ལོག་འདི་མ་བཅའ། །མོ་སྨན་རྩིས་པ་བཟང་བོའི་ངག་བཞིན་དུ། །འདི་ཕྱི་གཉིས་གར་ཕན་པའི་སྒུ་རིམ་གྱིས། །སྲོག་འདི་གཅེས་པ་སེམས་ཅན་ཀུན་ལ་གཅེས། །ནད་པའི་སྟེང་ནས་སྲོག་གཅོད་ལས་མ་བྱེད། །གླུ་འདི་ཐོས་ཚད་རྣམས་ཀྱིས་ནད་པ་ཡི། །སྟེང་ནས་ཆོས་ལོག་ནམ་ཡང་མི་བྱེད་ཤོག །བླ་མ་རྣམས་ལ་གུས་པས་འདུད། །ཉོན་དང་ཁྱིམ་པ་དད་ཅན་ཚོ། །འབྲོག་གི་ཕྱུག་པོ་སེར་སྡ་ཅན། །ཆོས་མེད་སྡིག་རྒན་51

ཕལ་ཆེར་ལས། །མེད་པོ་ཆོས་དད་ཆེ་བའི་རིགས། །འགའ་རེ་སྡིག་མེད་ཕྱི་མར་བདེ། །ཕྱུག་པོ་ལས་ངན་ཕལ་ཆེར་གྱིས། །མ་རྒན་ཚེར་མོའི་ལུ་གུ་རྣམས། །ཚ་རུ་བཟང་དུས་སྐེ་དུ་གཅུས། །གསོད་དུས་སེམས་ཡོད་འདུག་མི་ཚུགས། །ཁ་ནས་མ་ཎི་དབང་མེད་འཆོར། །ར་ལུག་མང་བོ་རྒྱ་ལ་བཙོངས། །དམར་ཐིག་བརྒྱབ་ནས་འདེད་པ་དེ། །མཐོང་ན་བྱང་སེམས་སྤྱན་ཆབ་འཆོར། །གཡག་དང་འབྲི་སྐམས་རྒྱ་ལ་བཙོངས། །དེད་དམ་ཁྲིད་ནས་འགྲོ་བ་དེ། །མཐོང་ན་སེམས་བཟང་སྙིང་རྗེ་འཆོར། །ར་ལུག་བཤན་པས་གསོད་པ་རྣམས། །མཐོང་ན་རིན་བླངས་ཟོས་པ་དེ། །ཕ་མ་གཉིས་ཀྱི་ཤ་དང་མཚུངས། །ཁྱེམ་ཚང་བཟའ་བའི་ཁ་ལྟོའི་ཕྱིར། །ཟླ་རེ་ནང་དུ་ལུག་རེ་གཅུར། །སྟོན་ཁ་ལུག་ཤེད་བཟང་བའི་དུས། །དགུན་དང་དཔྱིད་དུས་ཟ་སྙམ་ནས། །ར་ལུག་གཡག་གསུམ་ས་ལ་བསྒྱེལ། །མང་བོ་གསོད་པ་དེ་མཐོང་ན། །བཤན་པ་གཞན་ན་མེད་ཀི་སྙམ། །མཛོ་མོ་ལྔ་བཅུ་ཙམ་ཡོད་ཀྱང་། །ལོ་རེ་བཞིན་དུ་རྩེབ་པའི་དུས། །བུ་དེ་གཅིག་ཀྱང་མི་འཇོག་པར། །གསོད་པ་མཐོང་ན་སྙིང་རྗེ་ཅན། །འདུག་མི་ཐུབ་པར་སྒོ་ཚོར་འབུད། །ཕྱུག་པོ་སྡིག་རྒན་ཁ་ཅིག་གིས། །ཚོགས་རྫོགས་སྒྲིབ་སྦྱོང་མ་བྱས་ན། །ཚེ་འདིར་ཅུང་ཟད་བདེ་ན་ཡང་། །ཕྱི་མར་འགྲོ་ས་འདུག་ས་མེད། །དེ་ཕྱིར་ཕྱུག་པོ་དད་ཅན་ཚོ། །འབྲི་གཡག་རྒྱ་ལ་བཙོངས་ནས་ཆེད། །འབྲི་52

བཞོས་གཡག་ལ་ཁལ་བཀལ་ན། །འཆི་རག་བར་ལ་རིན་ཐང་ཡོང་། །ཤི་ན་ཤ་ཀོ་ལྷག་པ་ཡིན། །ར་ལུག་བསད་ནས་ཅི་ཞིག་བྱ། །འཆི་རག་བར་དུ་བལ་རྩིད་གཉིས། །བླངས་ནས་རིན་ལས་ལྷག་པ་འོང་། །ལུ་གུ་ཆུང་དུས་བསད་ནས་ཆེད། །ཆེར་སོང་མོ་ལུག་ཅིག་ཡིན་ན། །ལོ་རེ་བཞིན་དུ་ལུ་གུ་འོང་། །ལུག་རྣམས་འཕེལ་བའི་གྲོགས་སུ་འགྲོ། །ཕོ་ལུག་ཡིན་ན་དཀར་འཇམ་བལ། །བླངས་ནས་ཁ་གསོས་རྒྱབ་བཀལ་ཆོག །ར་ལུག་གཡག་གསུམ་རྒྱ་ལ་བཙོངས། །མ་རྒན་ལུ་གུ་གསོད་པ་དེ། །ཆོས་དང་མཐུན་པ་ཕར་ལ་ཞོག །འཇིག་རྟེན་ལུགས་ཀྱི་ཁ་གསོ་ཡང་། །མ་ཤེས་པ་ཡིན་འབྲོག་པ་ཚོ། །ལོ་རེ་བཞིན་དུ་ཞིང་བཏབ་ནས། །ལོ་ཏོག་ལེགས་པོ་མི་ལེན་པར། །ཞིང་བཟང་བཙོངས་ནས་རིན་ཟ་བ། །རོང་གི་ཞིང་བ་སེམས་མེད་ཅིག །མ་གཏོགས་སེམས་ཡོད་སུ་ཡིས་བཙོང་། །དེ་བཞིན་སྒོ་ཕྱུགས་འཚོ་སྐྱོང་བྱས། །བལ་བླངས་འོ་མ་མི་བཞོ་བར། །རྒྱར་བཙོང་བསད་ནས་ཤ་ཟ་བ། །འབྲོག་གི་ཕྱུག་པོ་སྙིང་མེད་ཅིག །མ་གཏོགས་སྙིང་ཡོད་སུ་ཞིག་ཕོད། །ཕྱི་མར་ངན་སོང་གསུམ་དུ་སྐྱེས། །སྡུག་བསྔལ་བཟོད་གླགས་མེད་པ་མྱོང་། །ལྷ་ཆོས་ཆེན་པོ་མ་འགྱུ་ཡང་། །སྒོ་ཕྱུགས་མ་བཙོང་མ་གསོད་པར། །ཕ་མ་བུ་ཚ་བཞིན་དུ་སྐྱོངས། །ཆོས་ཀྱི་མཆོག་ཅིག་དེ་ག་ཡིན། །ཚེ་འདིར་ནོར་ལུག་ཇེ་འཕེལ་འགྱུར། །ཕྱི་མར་མཐོ་53

རིས་གནས་སུ་སྐྱེ། །གླུ་འདི་ཐོས་ཚད་ཕྱུག་པོ་ཡིས། །སྲོག་གཅོད་ལས་ལ་འཛེམ་པར་ཤོག །བླ་མ་དམ་པ་རྣམས་ལ་འདུད། །འབྲོག་པ་ཡོངས་ལ་ཐུགས་རྗེས་གཟིགས། །ཉོན་དང་འབྲོག་པ་དད་ཅན་ཚོ། །འབྲོག་གི་ཕྱུག་པོ་ཕལ་ཆེ་བ། །མ་རིག་ཉོན་མོངས་དབང་དུ་སོང་། །མཛོ་མོ་ལྔ་བཅུ་ཙམ་ཡོད་ཀྱང་། །ལོ་རེ་བཞིན་དུ་རྩེབ་པའི་དུས། །བུ་དེའི་གཅིག་ཀྱང་མི་འཇོག་གསོད། །ལོ་གཉིས་བརྒྱ་རེད་ལོ་བཅུ་དང་། །ཉི་ཤུར་དུ་རེད་ཅིག་རྩིས་དང་། །ཟོག་བདག་ཕྱུག་པོ་སྡིག་རྒན་རྣམས། །ཕྱི་མར་ཡར་ལ་འགྲོ་ས་མེད། །མཛོ་མོའི་ལྕེ་ཡིས་བུ་ལ་ལྡག །བུ་ཡིས་མཛོ་མོར་བལྟ་བའི་དུས། །མ་བུ་གཉིས་ཀ་ཁ་བྲལ་ནས། །མ་ངུར་བུ་ཡིས་ཕྱི་མིག་བལྟ། །སུས་མཐོང་མི་ཡིས་སྙིང་རྗེ་འཆོར། །ཁ་བསུམས་གསོད་པའི་དུས་སྐབས་སུ། །སེམས་ཡོད་ཟུར་ནས་མི་ཆགས་འགྲོ། །བྱང་ཆུབ་སེམས་དཔའི་སྐུ་ཤ་རྩེད། །དཀར་ཕྱོགས་ལྷ་ཡིས་ནམ་མཁའ་ན། །ཁྲེལ་མེད་མི་ཡི་བྱ་བ་ཟེར། །དཀར་ཕུད་མཆོད་ཀྱང་བཞེས་པ་དཀོན། །བུ་དེ་བསད་པ་ཤེས་པའི་ཚེ། །མཛོ་མོས་ཁ་ཞིག་གྲག་མ་ཐུབ། །མ་གཏོགས་ཁོག་ན་འདི་བསམ་ཡོད། །མི་ཤུལ་རྩད་ནས་ཆད་རྒྱུ་ཚང་། །བུ་དེ་མ་བསད་བུ་བཞག་ནས། །འོ་མ་འདི་སྟེར་དགོས་ན་ཆེད། །བུ་དེ་བསད་ནས་ཤ་ཟོས་པས། །མི་ཆོག་ད་དུང་དེའི་སྟེང་དུ། །མོས་54

ཀྱང་འོ་མས་གསོ་དགོས་པ། །ལག་དམར་ལག་སྣུམ་རེད་ཨང་སྙམ། །ཁྲོས་ནས་མིག་རྩ་དམར་བོར་སོང་། །གསོད་མཁན་མི་ལ་རྡུང་སྙིང་ནི། །འདོད་ཀྱང་བརྡུངས་ན་མོ་ཡང་གསོད། །སྙམ་ནས་གསོད་མིར་རྡུང་མ་ཕོད། །བུ་དེར་ཕངས་ནས་འདུག་མ་ཐུབ། །བྱ་ཐབས་གཞན་ཅང་མ་རྙེད་ཚེ། །དོན་མེད་ཁྱེ་རྒན་སྐོར་འདེད་བྱེད། །རི་ཁར་སོང་ན་བུ་དེ་དྲན། །རི་མགོར་ཡུན་རིང་སྡོད་མ་ཚུགས། །སེམས་སྡུག་ངུར་རྒྱང་བྱེད་བཞིན་དུ། །དགོང་དུས་སྔ་བར་ཡུལ་དུ་འོང་། །བུ་དེ་བསད་ནས་འཐུང་སྐལ་གྱི། །འོ་མ་བཞོས་ནས་འཐུང་བ་དེ། །བློ་ལྡན་རྣམས་ཀྱིས་བསམ་ཤེས་ན། །དེ་བས་ཁྲེལ་མེད་ན་རག་མེད། །འདི་ནི་གངས་ཅན་བོད་ཡུལ་དུ། །སྔོན་ནས་དར་ཆ་ཆེ་བ་དེ། །དགོས་པ་གཞན་ནི་མཆོད་ཅིག་མེད། །ཡིན་པ་འོ་མ་དམར་བ་ཡིན། །མཛོ་མོའི་བུ་དེ་གསོས་ནས་ཆེད། །འོ་མ་བཟང་བོ་བརླག་ནི་ཡིན། །དཔྱིད་དུས་ཤི་འགྲོ་ཟེར་བ་དེ། །ཁོ་བོ་ངན་ནས་ཤི་བ་མིན། །ཆུང་དུས་འོ་མ་མ་སོང་བས། །ལན་པ་ཡིན་པས་ཤེས་པར་གྱིས། །ལེགས་པར་གསོས་ན་མཛོ་འབྲི་དང་། །ཁྱད་པར་མེད་པ་ངས་ཀྱང་མཐོང་། །མཛོ་མོའི་བུ་དེ་མི་གསོ་བར། །བསད་ནས་ཟ་བ་ཕྱི་རོལ་ལུགས། །བོད་ལ་ཕྱི་རོལ་ཆོས་ལོག་ཅིག །སྔོན་ནས་ད་བར་དར་འདུག་པ། །ནང་བ་སངས་རྒྱས་ཆོས་ཀྱི་སྒོར། །ཞུགས་པ་གཅིག་གིས་ཀྱང་མ་ཤེས་55

འདུག །བློ་ལྡན་དད་ཅན་སྙིང་རྗེ་ཅན། །རྣམས་ཀྱིས་མཛོ་མོའི་བུ་མ་གསོད། །ཞོག་ལ་ངེས་པར་གསོས་ཤིག་ཅེས། །ཁ་མིན་བསམ་པ་ཐག་པས་སྨྲས། །སྨྲས་པ་བཞིན་དུ་འགྲུབ་པར་ཤོག །བླ་མ་དམ་པ་རྣམས་ལ་འདུད། །འབྲོག་པ་ཡོངས་ལ་ཐུགས་རྗེས་གཟིགས། །འབྲོག་གི་ཕྱུག་པོ་བསམ་ཤེས་ཚོ། །འོ་མ་འཐུངས་ནས་བཟང་གི་དང་། །ཕྱི་མར་འགྲོ་འདང་མ་ཡིན་ནམ། །མཛོ་མོའི་བུ་དེ་གསོད་དགོས་ཞེས། །སངས་རྒྱས་བྱང་སེམས་སུ་ཡིས་གསུངས། །ནང་བའི་མདོ་རྒྱུད་གང་ནའང་མེད། །ཕྱི་རོལ་ཆོས་ལོག་འདི་ལོས་ཡིན། །མཛོ་མོའི་བུ་བཞག་འོ་མའི་ཕྱེད། །བཞོས་ནས་འཐུངས་ན་ལུགས་ཤིག་རེད། །བུ་བསད་ཤ་ཟོས་ཞོ་འཐུང་བ། །ལྟས་ངན་མི་སྲིད་པ་ཞིག་རེད། །ཕྱི་རོལ་མུ་སྟེགས་པ་ལས་ཐུ། །ཁྲེལ་མེད་ནང་ནས་ཁྲེལ་མེད་ཡིན། །ཐུ་བེེ་བཙོག་འདྲེ་ཨ་ཁ་ཁ། །སྙིང་རྗེ་མེད་དམ་ཨ་ཧོ་ཧོ། །ས་ཆ་ཞིག་ཚོ་ཅི་དར་གི །མི་རིག་རྒྱུ་ཚོས་ཅི་བྱེད་ཀི །བྱ་དེའི་བཙོག་ཨང་པཎ་ཆེན་མཁྱེན། །ལས་འབྲས་མི་འཛེམ་ཨ་ཙི་ཙི། །གཡང་སྡེ་བསོད་ནམས་སྐྱེ་རྒྱུ་བོ། །མཚོ་སྔོན་ཕྱོགས་ཀྱི་སོག་པོ་ཡིས། །མཛོ་མོའི་བུ་དེ་མི་གསོད་པར། །གསོ་བ་དེ་ག་ཨེ་མ་ཧོ། །གསོས་ན་མཛོ་འབྲི་གཡག་བཞིན་དུ། །བཞོས་ན་དེས་ཆོག་ཁལ་བཀལ་ཆོག །གལ་ཏེ་མ་གསོས་ཤི་སོང་ཡང་། །རྒྱ་ཆེ་མཐུག་པའི་ཀོ་བ་བླངས། །ལྷམ་དང་སྒྲོ་བ་56

བཅོས་ན་ཆོག །བུ་དེ་ཚེ་ཐར་བྱས་པའི་མཐུས། །ཚེ་འདིར་ཚེ་རིང་མི་ཕྱུགས་འཕེལ། །ཕྱི་མར་མཐོ་རིས་གནས་སུ་སྐྱེ། །ངོ་མཚར་ནང་ནས་འདི་ངོ་མཚར། །འཇིག་རྟེན་ལུགས་ཀྱི་ཁ་གསོ་ཚུལ། །ཆོས་ཀྱི་ལུགས་དང་བསྟུན་ན་མཐུན། །དེ་ལྟར་ཀུན་གྱིས་བྱས་ན་ལེགས། །འོ་མ་ཅུང་ཟད་དེས་ཅི་བྱ། །མཛོ་མོའི་བུ་དེ་བསད་གྱུར་ན། །ཚེ་འདིར་ཚེ་བསོད་རྒྱས་པའི་གེགས། །ཕྱི་མར་དམྱལ་བར་འགྲོ་བའི་རྒྱུ། །ཆོས་དང་མཐུན་པ་ཕར་ལ་ཞོག །འཇིག་རྟེན་ལུགས་ཀྱི་ཁ་གསོ་ཡང་། །མ་ཤེས་བླུན་པོ་ཐ་ཆད་ཡིན། །གཞན་སྡུག་ཕྱི་མར་རང་སྡུག་པ། །བློ་ལྡན་རྣམས་ཀྱིས་བྱེད་མི་རུང་། །དད་ཅན་སྙིང་རྗེ་བྱང་སེམས་ཅན། །རྣམས་ཀྱིས་མཛོ་མོའི་བུ་མ་གསོད། །འགྲོ་ཀུན་ཚེ་སྔོན་ཕ་མ་ཡིན། །མཛོ་མོའི་བུ་དེ་ལེགས་པར་གསོས། །གླུ་འདི་མཐོང་ཐོས་འབྲོག་པ་ཡིས། །མཛོ་མོའི་བུ་རྣམས་གསོ་བར་ཤོག །གསར་རྙིང་ལ་སོགས་གྲུབ་མཐའི་རིགས། །སོ་སོར་མ་འདྲེས་ས་ལེར་མཁྱེན། །བླ་མ་འཇམ་དབྱངས་རྒྱ་མཚོ་ལ། །གསོལ་བ་འདེབས་སོ་བྱིན་གྱིས་རློབས། །ཚོང་པ་རྣམས་ཚོ་མ་ཡེངས་ཉོན། །ཚོང་པ་ལས་ངན་ཕལ་ཆེར་གྱིས། །ཇ་རས་མར་གྱིས་ཚར་དོམ་བཏང་། །ཚ་རུ་ལེན་དུ་སོང་བའི་དུས། །གཞན་གྱེས་གདང་ནས་ལུ་གུའི་རིགས། །གསོན་པོར་སྐེ་དུ་གཅུས་ནས་བསད། །ཚ་རུ་རློན་57

པ་ལག་ཏུ་འཇོག །མ་མོ་དགོང་མོ་འོང་བའི་དུས། །ལུ་གུ་ཐམས་ཅད་བཏང་བ་ན། །ཕལ་ཆེར་ལུ་གུ་མ་བྱུང་ཚེ། །ཡར་ལ་འོངས་ནས་སྒོ་ཚོར་འབའ། །ལུ་གུ་གདང་ན་ཨེ་ཡོད་སྙམ། །ཁྱིམ་དུ་རྒྱུགས་ནས་མེད་ཙ་ན། །ཕྱིར་ཐོན་ཡར་མར་ཀུན་ལ་བཙལ། །ལུ་གུ་ཡ་གི་ཡིན་སྙམ་ནས། །ཡ་གིར་སོང་ནས་སྣོམ་ཞིང་འབའ། །མིན་ཚེ་མ་གི་ཨེ་ཡིན་སྙམ། །སོང་སྟེ་བསྣམས་ནས་ལྟ་བའི་ཚེ། །སེམས་ཡོད་མིག་ནས་མཆི་མ་འཆོར། །སེམས་མེད་རྣམས་ལ་ཅི་ཆ་ཡོད། །མ་མོ་ཉི་མ་མང་པོའི་བར། །ལུ་གུ་ཡིད་ལ་རྒྱུན་དུ་ཤར། །གཞན་གྱི་ལུ་གུ་རིག་ན་འབའ། །གཞན་གྱི་མ་མོ་ཐམས་ཅད་ཀྱིས། །ལུ་གུ་ཁྲིད་ནས་འགྲོ་བའི་ཚེ། །ལས་ཅན་མ་མོ་ཡ་གི་ཚོ། །བཞིན་དུ་མོ་ཡི་ལུ་གུ་དེ། །ཡོད་ན་ཁྲིད་ནས་སོང་ན་སྙམ། །ལུ་གུ་ད་ལོ་འཁྲིད་རྒྱུ་ཡི། །སྐལ་བ་མ་མོ་མོར་མ་བྱུང་། །ཁ་སང་བདུད་པོ་ཞིག་བྱུང་ནས། །བཟུང་སྟེ་ལུ་གུ་གཅེས་ཕྲུག་མེད། །མོ་ཡི་ལས་འདི་ངན་རེ་སྙམ། །སེམས་སྡུག་ལུག་རྣམས་མཇུག་ཏུ་བསྡད། །འབའ་གི་འབའ་གི་ཅུང་ཟད་སོང་། །ཁ་ཕྱིར་ཕྱོགས་ནས་ཤེད་ཀྱིས་འབའ། །དེ་ནས་རྩྭ་ཁམ་རེ་རེ་ཟོས། །ལུ་གུ་དྲན་ནས་རེ་རེ་འབའ། །ལུག་བདག་ཚ་རུ་ལེན་མཁན་ཚོ། །ཁྱེད་རྣམས་གཅེས་ཕྲུག་བསད་ནས་ནི། །པགས་པ་བཤུས་ན་ཅི་ཙམ་ཡིན། །རང་གི་བུ་ཚོར་དཔེ་ལོངས་ལ། །མུ་གེས་མགོ་བོ་ཐུར་བསྟན་ནས། །ཁྱེམ་58

ཚང་བཟའ་བ་འཆི་ན་ཡང་། །དེ་འདྲའི་སྡིག་པ་མ་བྱེད་ཨང་། །དེ་ལྟར་བྱས་ན་ཚེ་འདིར་ཡང་། །ཕྱུགས་ལ་གོད་ཁ་རྒྱུན་དུ་འོང་། །རིགས་རྒྱུད་མི་སྐྱེ་སྐྱེས་ཀྱང་འཆི།།ཕྱི་མར་ངན་སོང་གསུམ་དུ་སྐྱེ། །བརྒྱ་ལ་མི་རུ་སྒྱེས་ན་ཡང་། །སྒྱེས་ནས་རིང་མིན་མྱུར་དུ་འཆི། །དེ་ཕྱིར་ཚོང་བ་ཐམས་ཅད་ཀྱིས། །ཚོང་ངན་དེ་འདྲ་མ་བྱེད་ཅིག །བླ་མ་འཇམ་དབྱངས་རྒྱ་མཚོ་ལ། །གསོལ་བ་བཏབ་ནས་གླུ་འདི་བླངས། །བླ་མ་འཇམ་དབྱངས་བྱེན་རླབས་ཀྱིས། །ཚོང་པ་རྣམས་ལ་ཕན་པར་ཤོག །རྒྱལ་བ་གཉིས་པ་པདྨ་འབྱུང་། །སླར་ཡང་མི་ཡི་ཚུལ་འཛིན་པའི། །ཀུན་མཁྱེན་ཀློང་ཆེན་རབ་འབྱམས་ལ། །གསོལ་བ་འདེབས་སོ་བྱིན་གྱིས་རློབས། །ཤ་ཟོས་ཉེས་པ་ཤིན་ཏུ་ཆེ།།ཤ་ཁྲག་ཟ་ཞིང་འཐུང་བ་ལ། །དཀར་ཕྱོགས་ལྷ་རྣམས་རབ་ཏུ་སྐྲག །མགོན་སྐྱབས་བྱེད་པ་དཀའ་བ་ཡིན། །ཤ་ཁྲག་ཁུ་བ་འཐུང་བའི་ཕྱིར། །གཡག་དང་ར་ལུག་མང་བསད་ན། །ཚེ་ཐུང་ནད་ཀྱང་དུ་མས་མནར། །ཤི་ན་དམྱལ་བའི་གནས་སུ་སྐྱེ། །མི་རུ་སྐྱེས་ཀྱང་བཤན་པ་དང་། །སྡིག་སྤྱོད་ཧོར་སོག་ཡུལ་དུ་སྐྱེ། །རྟག་ཏུ་ཤ་དང་ཁྲག་ལ་རྔམ། །སྲོག་གཅོད་བྱེད་ལ་རབ་ཏུ་དགའ།།ཤ་གཅོད་ནུས་ན་ཕན་ཡོན་ཆེ། །དཀར་ཕྱོགས་ལྷ་རྣམས་སྤྲིན་བཞིན་འདུ། །རྟག་ཏུ་བསྲུང་ཞིང་མགོན་སྐྱབས་བྱེད། །ཚེ་རིང་ནད་མེད་ལུས་སེམས་59

བདེ། །ཕྱི་མར་ལྷ་མིའི་ནང་དུ་སྐྱེ། །ཤ་ལ་སྲེད་པ་ཤིན་ཏུ་ཆུང་། །ཚོན་པོ་མཐོང་ཡང་ཧེབ་མི་ལྡང་། །དཀར་གསུམ་མངར་གསུམ་ཟས་ཀྱིས་འཚོ། །ཤ་ཡི་ཉེས་པས་གོས་མི་འགྱུར། །ཚེ་རབས་ཀུན་ཏུ་བདེ་བ་ནས། །བདེ་བར་འགྲོ་བར་ཐེ་ཚོམ་མེད། །དེ་ཕྱིར་ཤ་འདི་གཅོད་ཐུབ་ལྟོས། །གལ་ཏེ་གཅོད་པར་མི་ནུས་ཀྱང་། །མཐོང་ཐོས་དོགས་གསུམ་མེད་པ་ཡི། །རྣམ་གསུམ་དག་པའི་ཤ་ཟོས་ན། །ཉེས་པ་མེད་པས་ཟ་བར་གྱིས།།ཟ་བའི་ཚེ་ན་ཀཻ་ཀ་ནི། །ལ་སོགས་གཟུངས་སྔགས་གང་ཤེས་རིགས། །བཟླས་ནས་ཤ་ལ་ཕུས་བཏབ་སྟེ། །ཟོས་ན་ཕན་ཡོན་ཆེ་བ་ཡིན། །སེམས་ཅན་དེ་ལ་སྙིང་རྗེ་བསྒོམས། །ཟོས་ནས་མ་ཎི་ཅི་མང་བཟླས། །བསྔོ་བ་སྨོན་ལམ་བཏབ་ན་ལེགས། །དེ་མིན་བསམ་བཞིན་སྟོན་དུས་སུ། །ར་ལུག་གཡག་གསུམ་ས་ལ་བསྒྱེལ། །ཁ་སྣ་བསུམས་ནས་བསད་གྱུར་ན། །ར་ལུག་གསོད་མཁན་དེ་ཉིད་དང་། །སོད་ཅེས་ཟེར་བ་གཙོ་བྱས་པའི། །ཤ་ཟོས་ཁུ་འཐུང་ཐམས་ཅད་པོ། །ཕྱི་མར་དམྱལ་བའི་ནང་དུ་སྐྱེ། །སྡུག་བསྔལ་ཡུན་རིང་བར་དུ་མྱོང་།།ཐར་ནས་གཡག་དང་ར་ལུག་ཏུ། །སྐྱེས་ནས་ལན་བརྒྱའི་བར་དག་ཏུ། །ཁ་སྣ་བསུམས་ནས་གསོད་པར་འགྱུར། །དེ་བཞིན་མགོ་བཅད་ལྟོ་བ་དྲལ། །སྲོག་རྩ་བཅད་ནས་བསད་གྱུར་ན། །ཕྱི་མར་དེ་བཞིན་ལན་བརྒྱར་གསོད། །གཡོག་པོ་དབུལ་བོ་ཕལ་ཆེར་གྱིས། །ཕྱི་མའི་སྡུག་དེ་མི་60

ཤེས་པར། །ཤ་ལྷུ་རེ་རེ་ཙམ་གྱི་ཕྱིར། །ཡར་ལ་རྒྱུགས་ནས་ཡ་གི་ཚང་། །ལུག་བསད་མར་རྒྱུགས་མ་གི་ཚང་། །ར་བསད་ཕར་རྒྱུགས་ཕ་གི་ཚང་། །གཡག་སོད་ཅེས་ན་དེ་ཡང་བསད།།དོན་མེད་སྡིག་པ་མང་བོ་བསགས། །རང་ཤ་བཅད་ནས་རང་ཁ་རུ། །བཞག་དང་ཁྱད་པར་ཅུང་ཟད་མེད། །གཡོག་པོ་སྙིང་རུལ་དབུལ་བོ་ཚོ། །ཚེ་འདིར་མུ་གེས་མགོ་མར་བསྟན། །འཆི་རུང་དེ་འདྲའི་ལས་མ་བྱེད། །མི་འཆི་སྔོ་དང་ལ་ཡུང་སོགས།།ངན་ངོན་ཅི་ཡང་རུང་བས་འཚོ། །ཟ་མ་ཞིམ་པོ་ཟོས་ཟོས་ནས། །སངས་རྒྱས་སོང་བ་སྔོན་ཆད་སུ། །དམ་པའི་ཆོས་ལ་འབད་པར་མཛོད། །འབད་ན་ཕྱི་མར་ལྷའི་བདུད་རྩི། །རོ་བརྒྱ་ལྡན་པའི་ཟས་ཟོས་ཆོག །མི་ཡི་ཟས་ལ་སུ་ཡིད་ཆགས། །ཕྱི་མར་སྐྱིད་པའི་ཐབས་ལ་འབོད། །ཕྱི་མར་སྡུག་བསྔལ་མྱོང་དགོས་པ། །མི་ཤེས་དབུལ་པོ་ཕལ་ཆེར་གྱིས། །ཕྱུག་པོ་རྣམས་ཀྱིས་ར་ལུག་གཡག །བསད་ན་ལས་ཅན་དེ་བ་ལ། །ཤ་མང་ཡོད་ཟེར་ཡིད་སྨོན་བྱེད། །སེམས་མེད་མི་ཞིག་མ་གཏོགས་པ། །དེ་ལ་སུ་ཞིག་ཡིད་སྨོན་བྱེད། །ནངས་པར་གསོད་པའི་མི་ཞིག་གིས། །དགོང་མོ་ཁ་ཟས་མང་ཟོས་ནས། །བདེ་བར་ཉལ་བའི་མི་དེ་ལ། །གསོད་པར་ཤེས་པའི་མི་ཞིག་གིས། །ཡིད་སྨོན་མི་བྱེད་སྙེང་རྗེ་ལྟར། །ཕྱུག་པོ་ར་ལུག་གཡག་གསུམ་པོ། །བསད་ནས་ཁ་ཞིམ་བྱེད་པ་རྣམས། །ཕྱི་མར་དམྱལ་བའི་སྡུག་མྱོང་བ། །ཤེས་ནས་བྱང་ཆུབ་61

སེམས་དཔའ་རྣམས། །ཡིད་སྨོན་བྱེད་པ་ཕར་ལ་ཞོག །ལྷག་པར་སྙིང་རྗེ་སྐྱེ་བར་འགྱུར། །ཨ་ཕ་རླུང་གིས་འཆི་གི་དང་། །ཨ་མ་རླུང་གིས་འཆི་གི་དང་། །ཨ་ཁུ་རླུང་གིས་འཆི་གི་ཞེས། །རླུང་བཅོས་མང་བོ་བཅོ་གི་ད།།ཕྱི་མར་གཤིན་རྗེའི་ཕོ་ཉ་ཡིས། །ཨ་ཕ་ཚུར་ལ་འདིར་ཤོག་དང་། །ཨ་མ་ཨ་ཁུ་འདིར་བྱོན་ཅེས། །རླུང་བཅོས་བཟང་བོ་བྱེད་མོད་སྙམ། །རྒན་རྒོན་ཨ་ཁུ་ལས་ངན་ཚོ། །ཇ་ཞོ་མར་ཆུར་ཟ་བཞིན་དུ། །རླུང་གིས་མི་འཆི་སྐྱོན་དོགས་མེད། །ཤི་ན་བན་རྒན་ངས་ཁག་ཐེག །ར་ལུག་གཡག་གསུམ་མ་བཤའ་ཨང་། །གལ་ཏེ་སྨན་པ་ལ་སོགས་ཀྱི། །ཁ་དེ་འདྲེས་ཁྲིད་བཤའ་དགོས་ཞེས། །བཤད་ཀྱང་སྡིག་མེད་ཤ་ཟོས་བཟང་། །གལ་ཏེ་སྡིག་མེད་ཤ་མ་རྙེད། །འཆི་ལ་ཐུག་ནས་ལུག་གསོད་ཀྱང་། །སྔོན་དུ་ཁ་རུ་རྟེན་གསུམ་དང་། །རྣ་བར་དེ་བཞིན་གཤེགས་པ་ཡི།།མཚན་ནི་གང་མང་བརྗོད་པར་གྱིས། །ཤ་ཟོས་འཕྲོ་ནས་མ་ཎི་རེམ།།ཕྱི་ནས་རུས་པའི་སྟེང་དུ་ཡང་། །ཡི་གེ་བྲིས་ལ་རླུང་ལ་སྐྱོན། །དེང་སང་རྒན་རྒོན་ཨ་ཁུ་ལ། །ཚེ་རབས་གཏན་དུ་སྡུག་པའི་རྒྱུ། །ཁ་འདིའི་དོན་དུ་མ་བྱེད་ཅེས། །བྱ་བཏང་ཚོགས་དྲུག་རང་གྲོལ་ངས། །ཁ་མིན་སྙིང་གཏམ་འདི་ཉིད་ནི། །བསམ་པ་ཐག་པས་བཤད་པ་ཡིན། །སྤྱིར་ནི་གོ་ཚད་མི་རྣམས་དང་། །ཁྱད་པར་རྒན་རྒོན་ཨ་ཁུ་ཡིས། །ཚིག་འདི་ཐང་ལ་མ་འཕེན་ཨང་། །དཔེར་ན་དམག་པོ་ཆེ་62

ཞིག་ཆས། །འོང་བ་མཐོང་ནས་བསམ་བཟང་གི །མི་ཞིག་སྔོན་ལ་མྱུར་འོངས་ནས།།ཁྱེད་རྣམས་སྟེང་དུ་ཕ་གི་ན། །དམག་པོ་ཆེ་ཞིག་འོང་གི་ཞེས།།བཤད་ན་ཤིན་ཏུ་བདེན་སྙམ་ནས།།མྱུར་དུ་རྟ་ཞོན་གོ་མཚོན་ཐོགས། །ཐམས་ཅད་སོང་ནས་འཕྲང་དོག་སར། །བསྒུགས་ནས་གློ་བུར་སྟེང་བླུགས་ནས། །ཕ་རོལ་དམག་ལ་ཕམ་སྟེར་བཞིན། །འཆི་བདག་ཕོ་ཉ་དམག་ལྟ་བུ། །ཁྱེད་རྣམས་སྟེང་དུ་ལོ་བརྒྱ་ཚུན།།ནང་དུ་འོངས་ནས་དམྱལ་བར་འཁྲིད།།སྡུག་བསྔལ་སྣ་ཚོགས་མྱོང་དགོས་ཞེས། །ང་ཡིས་བཤད་པ་འདི་བདེན་སྙམ། །སྔར་བྱས་སྡིག་ལ་འགྱོད་བཤགས་དང་། །ཕྱིན་ཆད་མི་བྱེད་དམ་བཅའ་དང་། །ཚོགས་གསོག་སྒྲིབ་སྦྱོང་ལ་འབད་ན། །འཆི་བདག་དམག་དཔུང་སླེབས་ན་ཡང་། །དམྱལ་བའི་གནས་སུ་ཁྲེད་མི་ནུས། །ཕྱི་མར་ལྷག་པར་ད་ལྟར་གྱེ། །ལུས་དང་ལོངས་སྤྱོད་འདི་འདྲ་བ། །མ་ཡིན་མི་རིགས་མཐོན་པོ་ཡི།།བུ་རུ་སྐྱེས་ནས་གཟུགས་མཛེས་ཤིང་། །ལོངས་སྤྱོད་ཕུན་སུམ་ཚོགས་པར་ལྡན། །ཚེ་དེར་དམ་པའི་ཆོས་བྱས་ནས།།བྱང་ཆུབ་གོ་འཕང་འཐོབ་པར་འགྱུར།།མི་བདེན་བཤད་ཚོད་ཡིན་བསམས་ནས། །ཤ་ལྷོད་བསྡད་ན་སྟེང་དུ་བླུགས། །མི་ཁྱི་གང་ཡོད་ཐམས་ཅད་བསད། །ནོར་རྫས་ཡོད་ཚད་ཁྱེར་བ་བཞིན། །ད་ལྟ་ང་ཡིས་བཤད་པ་རྣམས།།ཨེ་བདེན་མི་བདེན་མི་ཤེས་སྙམ།།སྡིག་པ་ཞར་དང་ཞོར་ལ་བསགས། །དཀར་63

བོ་དགེ་བ་མ་འབད་ན། །འཆི་བདག་ཕོ་ཉ་གློ་བུར་སླེབས། །དམྱལ་བའི་གནས་སུ་ཁྲིད་ནས་ཀྱང་།།བཟོད་མེད་སྡུག་ལ་གཏོད་པར་འགྱུར། །དེ་དུས་འཇིགས་སྐྲག་འགྱོད་མོད་ཀྱང་། །ཅུང་ཟད་ཙམ་ཡང་བྱ་ཐབས་མེད། །འདི་བཞིན་བཤད་ཀྱང་མི་ཉན་པའི། །མི་དེ་དོན་སྙིང་རུལ་བ་འམ། །ཡང་ན་ཆུང་ནས་མེད་པ་ཡིན། །མི་ཡིན་སྙམ་དུ་མ་སེམས་ཤིག །ཕྱི་ནས་འགྱོད་པའི་དུས་ཤིག་མཆི།།ཀུན་མཁྱེན་ཀློང་ཆེན་རབ་འབྱམས་ལ། །གསོལ་བ་བཏབ་ནས་གླུ་འདི་བླངས། །ཀློང་ཆེན་རབ་འབྱམས་བྱིན་རླབས་ཀྱིས། །ཤ་ཟ་རྣམས་ལ་ཕན་པར་ཤོག།ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།སྣང་བ་བརྡའ་དང་དཔེ་ཆར་ཤར།།རྡོ་རྗེའི་གླུ་དབྱངས་ལེན་པ་ཡི།།རིག་འཛིན་གང་ཤར་རང་གྲོལ་ལ།།གསོལ་བ་འདེབས་སོ་བྱིན་གྱེས་རློབས། །སྡིག་ཅན་རི་དྭགས་གསོད་རྣམས་ཀྱིས། །མིག་གིས་ལམ་དུ་མི་བལྟ་བར།།རྐང་སྣེ་རྡོ་ཚོར་ཐོགས་བཞིན་དུ།།མིག་གཉིས་རི་ཡི་ངོས་ལ་བལྟས།།རི་དྭགས་གང་ཡང་མཐོང་མ་ཐག །རིག་ནས་བྲོས་འགྲོ་སྙམ་ནས་འཇབ། །ཨུས་གིས་གཟས་ནས་བརྒྱབ་པའི་ཚེ། །རི་དྭགས་མ་སོད་ཤོར་སོང་ན།།ཁ་ནས་ཨ་ཧོ་མ་བཟང་ཟེར། །ས་ཚོར་བསྡད་ནས་གཅིན་ཚོ་གཏོང་། །ཅུང་ཟད་བསྡད་ནས་དུ་བ་འཐེན།།དེ་ནས་ལངས་ནས་སྔར་བཞིན་དུ། །ལྟ་གི་ལྟ་གི་སོང་བའི་ཚེ། །རི་དྭགས་མང་བོ་མཐོང་བ་ན། །དགའ་64

ནས་བླ་མ་དཀོན་མཆོག་ཟེར། །གཟས་ནས་ཨུས་འཕངས་ཐར་སེ་བཏང་། །མ་སོད་ཤོར་ཚེ་རོ་ཨུ་པོ། །ཅི་ཞིག་བྱུང་ཟེར་ཁ་ཚོ་བལྟ། །ཨེ་ཤི་ཨེ་ཤི་མ་བཟང་ཞེས། །ལག་པས་བྲང་གི་སྟེང་ཚོ་བརྡུངས། །དེ་རིང་ང་ཡི་ལས་ངན་གི །སྙམ་ནས་གོ་ལོག་སེམས་སྡུག་བྱས། །ཡུལ་དུ་སྡུག་གི་སྡུག་གི་འོང་། །ཡུལ་བ་རྣམས་ཀྱིས་སོད་ཡོད་སྙམ། །བྱིས་པ་གཞོན་ནུ་སྔོན་དུ་རྒྱུགས། །རི་དྭགས་མ་སོད་བཤད་པའི་ཚེ། །ཁྱེམ་ཚང་བཟའ་བ་ཡི་ཆད་ནས། །རྒད་པོ་ཡར་ལངས་ག་རེ་ཞེས། །ཨུས་དེ་མར་གྱེ་སྒོ་ཚོ་ཁྱེར། །མིག་ཅིག་བཙུམས་ནས་ནང་ཚོར་བལྟས། །བུ་འདི་ཤིན་ཏུ་ངན་པ་འམ།།ཡང་ན་ཨུས་འདི་ངན་གི་སྙམ། །ཁྱོད་ཀྱིས་ཇི་ལྟར་ཨུས་འཕངས་དང་། །རི་དྭགས་ཇི་ལྟར་ཤོར་ཚུལ་དང་། །དུ་འཕངས་ལ་སོགས་ཞིབ་ཏུ་འདྲི། །ཨུས་དེ་མར་གྱི་སྟེང་ཚོ་བཞག །ཡ་ཡ་ཇ་ཐུངས་ད་ནངས་ངས། །མ་འགྲོ་བཤད་ཀྱང་མ་ཉན་སོང་། །ལས་ཀ་དོན་ཆེན་འདི་འདྲ་ཆག །ཟེར་ཞིང་བཟའ་སྡིག་ཐུག་པ་བསྐོལ། །ཕྱི་མའི་སྡུག་བསྔལ་སུ་ཡིས་ཤེས། །ཀུན་གྱེས་མ་སོད་སྡུག་དེ་མིན། །མ་སོད་ན་ཡང་ཅི་སྐྱོན་ཞེས། །བཤད་ནི་བཟའ་བའི་ནང་ན་མེད། །ཉིན་རེ་སོང་ནས་ཨུས་འཕངས་ཚེ།།རི་དྭགས་ཐང་དུ་འགྱེལ་མ་ཐག །ཨུས་བཞག་རྒྱུགས་ནས་གསོན་པོར་བསད། །རི་དྭགས་མང་བོ་སོད་པའི་ཚེ། །ཁལ་རྟར་འགེལ་ལམ་རང་ཁུར་ནས།།ཕྱི་མར་དེ་ཡི་རྣམ་65

སྨིན་གྱིས། །དམྱལ་བར་སོང་ནས་ངུ་བཞིན་དུ། །སྡུག་བསྔལ་མྱོང་དགོས་མི་ཤེས་པར། །ཁོ་བོ་བསོད་ནམས་ཆེ་གི་སྙམ། །དགའ་བཞིན་མལ་ནས་གླུ་ཚོ་བླརིས། །ཡུལ་དུ་སླེབས་ཚེ་ཡུལ་བ་རྣམས། །དགའ་ནས་ལ་ལ་སྔོན་དུ་རྒྱུགས། །ལ་ལས་ཐབ་ལ་ཆུ་ཚོ་འཛུགས། །རི་ནས་ཡུལ་དུ་སླེབས་མ་ཐག །ཨུས་དེ་ཡར་གྱེ་ཕུ་ལ་འཇོག །ལྟོགས་སྐོམ་ཡོང་ཟེར་ཇ་ཚོ་ལྡུད། །ཕྱི་མར་ཤ་ཟོས་ཁུ་འཐུང་ཀུན། །དམྱལ་བར་སོང་ནས་སྡུག་བསྔལ་ནི། །ངུ་བཞིན་མྱོང་བ་མི་དྲན་པར། །རི་དྭགས་མང་བོ་གསོད་པ་ལ། །སྤྱིར་ནི་ཁྱེམ་ཚང་བཟའ་བ་དགའ། །ཁྱད་པར་ཨ་ཕ་ཤིན་ཏུ་དགའ། །བུ་འདི་ཅི་ཞིག་བཟང་ནི་རེད། །ཨུས་འདི་ཅི་ཞིག་གཟུ་ནི་རེད། །སྙམ་ནས་ཤ་ཁུ་འཐུང་ཞོར་ལ། །ཡར་གྱི་ཨུས་དང་མར་གྱེ་བུའི། །ངོ་ཚོར་བར་བར་ཡང་ཡང་བལྟ། །ཕྱི་ཉིན་རྒད་པོ་སྒོ་ཚོར་སོང་། །ངེད་ཀྱི་བུ་ཡིས་ཁ་སང་ཡང་། །རི་དྭགས་འདི་འདྲ་བསད་འོངས་ཞེས། །ཡུལ་མི་ཁྱེམ་མཚེས་བསྒྲགས་ནས་ངོམ། །དེ་ལྟར་ཉེས་མེད་རི་དྭགས་ཀྱིས། །དོན་མེད་རྩྭ་ཆུ་འཐུང་བ་རྣམས། །བསད་ན་ཚེ་འདིར་ལོ་རེ་བཞིན། །ཡར་ཡོང་མེད་པར་ཁ་ཐུར་འགྲོ། །ཚེ་ཐུང་ནད་མང་འཆི་ཚེ་སྡུག །ཕྱི་མར་དམྱལ་བའི་གཏིང་དུ་སྐྱེ། །ཐར་ནས་རི་དྭགས་བསད་ཚད་ཀྱི། །ལུས་་བླངས་གཞན་གྱིས་གསོད་པར་འགྱུར།།དེ་ཕྱིར་རྔོན་པ་སྡིག་རྒན་ཚོ།།ད་ལྟ་བསམ་བློ་ཞིབ་ཏུ་66

ཐོངས། །གཤིན་རྗེ་ཆོས་རྒྱལ་ཟེར་བ་དེ། །དགེ་སྡིག་རྩིས་གྲངས་ཞིབ་རབ་ཡོད། །མདུན་དེར་སོང་ན་འུར་ཞིག་ཁྱོད། །སློང་མི་འདོད་ན་ད་ལྟའི་དུས། །སྔར་བྱས་སྡིག་པ་བཤགས་པ་དང་།།ཕྱིན་ཆད་མི་བྱེད་ཁས་ལེན་དང་། །ཚོགས་གསོག་གང་ཐུབ་འབད་ན་ལེགས། །རིག་འཛིན་གང་ཤར་རང་གྲོལ་ལ། །གསོལ་བ་བཏབ་ནས་གླུ་འདི་བླངས། །གང་ཤར་རང་གྲོལ་བྱིན་རླབས་ཀྱིས། །རྔོན་པ་རྣམས་ལ་ཕན་པར་ཤོག །འཕགས་པ་ཐུགས་རྗེ་ཆེན་པོ་དངོས། །རྒྱལ་བ་རིན་པོ་ཆེ་ལ་འདུད། །རི་དྭགས་གསོད་མཁན་རྔོན་པ་ཡིས། །སྡིག་རྒྱུན་ཆོད་པར་བྱེན་གྱེས་རློབས། །རི་དྭགས་སོད་ཟེར་རྒན་རྒོན་དང་། །རི་དྭགས་ཤ་ཟན་བཟའ་ཚང་དང་། །རི་དྭགས་གསོད་མཁན་མི་གཞོན་དང་། །རི་དྭགས་གསོད་གྲོགས་གླུ་འདིར་ཉོན། །དང་པོ་རི་དྭགས་གསོད་པའི་ཕྱིར། །འགྲོ་ཞེས་སྡིག་གྲོགས་རྣམས་ལ་བཤད།།རྒད་པོས་སྨན་དེ་ཡང་ཡང་བསྣོས། །རྒན་མོས་ཡོས་བརྔོས་ཁོལ་ཚོ་འཐག །ཆུང་མས་ལྷམ་ངོར་ལྷན་པ་བསླན། །རྒན་རྒོན་ཆུང་མས་ངལ་བ་བླངས། །འགྲོ་བའི་ནངས་པར་རྒད་པོ་ཡིས། །སྨན་དང་ཨུས་རྡིས་དོ་དམ་བྱས། །རྒན་མོས་འཁྱེར་རྒྱུའི་བྲོ་ཁ་བསྒྲིགས། །ཆུང་མས་མེ་བུས་ཇ་བསྐོལ་བླུད། །འགའ་རེས་ཁལ་རྟར་སྒ་ཚོ་བསྟད། །གྲོགས་ཀྱིས་བོས་ནས་ད་འགོར་ཐལ། །མྱུར་དུ་ཤོག་དང་67

ད་འགྲོ་ཟེར། །ཨུས་དེ་ཕྲག་པར་ཁུར་ནས་འགྲོ། །བར་དུ་རི་ལ་སླེབས་པའི་ཚེ། །རི་དྭགས་ཞོགས་ནས་གཅིག་མ་མཐོང་ །རི་མགོ་ལུང་ཟད་མང་བོ་འགྲིམ།།ཆར་དང་ཁ་རླུང་དྲག་པོ་བྱུང་།།ལྟོགས་སྐོམ་གྲང་བའི་སྡུག་བསྔལ་མྱོང་།།ཉི་མ་མང་བོར་སོང་སོང་ནས།།རྐང་གི་ལྷམ་ཟད་རྐང་བ་ན།།ཨུས་དེ་རྒྱུན་དུ་ཁུར་ཁུར་ནས།།ཕྲག་པ་རོ་སྟོད་ཁོལ་ཞིང་ན།།ཙག་དང་བསེར་བུ་ཁོལ་ན་ངན།།རྔོན་པ་རི་ཀླུང་གཉིས་གར་བུད།།རི་དྭགས་དངངས་སྐྲག་སྔོན་ནས་བྲོས།།རྔོན་པ་རི་དྭགས་གཉིས་ཀ་ཡིས། །སྡུག་བསྔལ་མྱོང་བ་དེ་མཐོང་ན། །བྱང་ཆུབ་སེམས་དཔས་སྦྱན་ཆབ་འཆོར། །རྔོན་པ་ཨུས་བཟུང་རི་ན་སྡུག །བླ་མ་དྲིལ་བཟུང་གྲོང་ན་སྐྱིད། །རྔོན་པའི་ཨུས་སྐད་ཐོས་ན་གནོད། །བླ་མའི་དྲིལ་སྐད་ཐོས་ན་ཕན། །ཐ་མ་རི་དྭགས་སོད་ཙ་ན། །ཆུ་མགོའི་ཁར་བཤས་སྐེ་ལ་བསྲེགས། །ཐབ་གསུར་གཞོབ་གསུར་མང་བོ་བྱས། །བདུད་བཙན་ཀླུ་གཉན་སོགས་མི་དགའ། །གནོད་པ་བཏང་ནས་གློ་བུར་དུ། །གེག་ལྷོག་གཟེར་བྱུང་རི་མགོར་འཆི། །ཡང་ན་ཇག་པ་རྐུན་མར་ཐུག །ཁལ་རྟ་ཨུས་དང་བྲོ་ཁ་འཆོར། །ཡུལ་ལྷའི་སྒོ་ཕྱུགས་རི་དྭགས་ཤིག །བསད་ན་ན་ཚ་གོད་ཁ་འབྱུང་། །བྱུང་ཚེ་སྐུ་རིམ་མང་བོ་བཅོས །རི་དྭགས་ཀོ་དང་ཤ་གཉིས་ལས། །ལྷག་པའི་སྒོ་ནས་རྒྱུ་ནོམ་འཛད། །རྔོན་པ་རྣམས་ལ་ཡར་ཡོང་དཀའ། །རྔོན་པ་མཐའ་ལ་68

ལྷུང་བ་མང་། །རྔོན་པ་དྲེད་ཀྱིས་བསད་པ་མང་། །རྔོན་པ་སྟག་གིས་ཁུར་བ་མང་།།རྔོན་པ་འབྲོང་གིས་གཤགས་པ་མང་།།ཇོན་པ་གད་པས་གཅུར་བ་མང་། །རྔོན་པ་རི་མགོར་ཤི་བ་མང་། །རྔོན་པ་འཆི་ཁར་ན་ཟུག་མང་།།དེ་ཕྱིར་རང་ལ་ཕམ་སྟེར་བའི།།རི་དྭགས་བསད་ནས་ཁ་མ་གསོ། །གླུ་འདི་མཐོང་དང་ཐོས་ཚད་ཀྱི། །རྔོན་པའི་སྡིག་རྒྱུན་ཆོད་པར་ཤོག །སྐྱོན་ཟད་ཡོན་ཏན་ཀུན་གྱི་གཏེར། །རྒྱལ་བ་རིན་པོ་ཆེ་ལ་འདུད། །ས་ཕྱོགས་གང་ནས་རྔོན་པ་ཡིས། །སྡིག་རྒྱུན་ཆོད་པར་བྱེན་གྱིས་རློབས། །སྐྱིད་ཆུང་འདི་ཕྱིར་སྡུག་ཆེ་བས། །རི་དྭགས་བསད་ནས་ཅི་ཞིག་བྱ། །བདེ་བ་ཐོམ་བུ་གང་གི་ཕྱིར།།སྡུག་བསྔལ་ཟངས་གང་སུ་ཡིས་མྱོང་། །རུ་རྟའི་གོང་དེ་ཆེ་རབས་ཡོད། །རྒན་གཞོན་ཚོང་པ་ཏེབ་རྒན་ཚོ། །ཤ་བའི་རུ་རྟར་ཧེབ་མ་ལངས རི་དྭགས་ཤ་དེ་ཞིམ་རབས་ཡོད། །ཤ་དད་ཆེ་བའི་རྔོན་པ་ཚོ། །རི་དྭགས་ཤ་དེ་མ་དྲན་ཅིག །སྤྱང་ལྤགས་ཝ་ལྦགས་དྲོ་རབས་ཡོད། །གོས་དད་ཆེ་བའི་རྒན་གཞོན་ཚོ། །སྤྱང་ཐུལ་ཝ་ཞྭ་མ་བསམས་བཟང་། །འབྲོང་གི་ཀོ་དེ་མཐུག་རབས་ཡོད། །ཡར་མར་རྒྱུག་པའི་ལྷམ་རྡོལ་ཚོ། །འབྲོང་ལྷམ་མཐུག་པོ་གྱོན་མ་སྙམ།།ཉེས་མེད་རི་དྭགས་བསད་ནས་ཆེད། །གསོད་ན་ཉེས་ཅན་དུག་གསུམ་སོད། །རི་དྭགས་རྐང་ལག་བཅག་ནས་ཆེད། །གཅོག་ན་འཕུང་བཤིག་69

ཨུས་དེ་ཆོགས། །རི་དྭགས་ཤ་དེ་ཟོས་ནས་ཆེད། །ཟ་ན་སྡིག་མེད་ཟ་མ་ཟོ། །རི་དྭགས་པགས་པ་གྱོན་ནས་ཆེད། །གྱོན་ན་ཕྱིང་སྣམ་ལ་སོགས་གྱོན། །རི་དྭགས་ཕྱིར་དུ་སོང་ནས་ཆེད། །འགྲོ་ན་གནས་མཇལ་བྱེད་དུ་སོང་། །ཟས་ནོར་མང་པོ་བསོགས་ནས་ཆེད། །གསོག་ན་རྣམ་དཀར་དགེ་བ་གསོགས། །བཟའ་ཚང་ལྕང་ཁའི་བྱེའུ་མང་འདྲ། །མཐུན་པར་འགྲོགས་ཀྱང་མྱུར་དུ་འབྲལ། །རང་ཉིད་གཅིག་པུ་ཕྱི་མར་འགྲོ། །འགྲོ་བའི་ནངས་པར་འགྱོད་མེད་དགོས། །ཁ་འདིའི་ཕྱིར་དུ་སྡིག་མ་གསོག །ཁ་ཡི་གསོ་ལུགས་ཆོས་དང་སྟུན།།ཁེ་ཚོང་ཞིང་ལས་འཚོ་སྐྱོང་གྱིས། །ཁེ་ཆེ་ཉེན་ཆུང་འདི་ཕྱིར་བདེ། །ཉན་ན་ང་ཡི་ཚིག་འདིར་ཉོན། །གཅོད་ན་སྡིག་རྒྱུན་རྩད་ནས་ཆོད། །སྔར་བྱས་གནོང་འགྱོད་བཤགས་པ་དང་། །ཕྱིན་ཆད་མི་བྱེད་དམ་བཅའ་གྱིས། །ཉིན་མཚན་མེད་པར་དགེ་ལ་རེམ། །དེ་ལྟར་བྱས་ན་སྡིག་རྒན་ཡང་། །ཕྱི་མར་གྱེན་ནས་གྱེན་དུ་འགྲོ། །མཐོ་རིས་ལྷ་མིའི་གནས་སུ་འགྲོ། །བདེ་ཆེན་དག་པའི་ཞིང་དུ་འགྲོ། །ལམ་ཆེན་དཀར་བོ་བརྒྱུད་ནས་འགྲོ། །དཀར་ཕྱོགས་ལྷ་ཡིས་བསྐྱལ་ནས་འགྲོ། །སོང་ན་བདེ་སྐྱིད་ཉི་མ་འཆར། །རྒྱལ་བ་དངོས་སུ་བྱོན་ན་ཡང་།།རྔོན་པར་ཞལ་གསུང་འདི་མིན་མེད།།ང་ཡང་དངོས་སུ་ཐུག་ན་ཡང་། །རྔོན་པར་འདི་མིན་བཤད་རྒྱུ་མེད།།གླུ་འདི་མཐོང་ཐོས་རྔོན་པ་ཡིས། །སྡིག་རྒྱུན་བཅད་ནས་ཆོས་70

བསྒྲུབ་ཤོག །བླ་མ་རྣམས་ལ་གསོལ་བ་འདེབས། །ཉ་བདའ་རྣམས་ལ་ཐུགས་རྗེས་གཟིགས། །དང་པོ་ཉ་བདའ་ངོ་ནག་པོ།།ཕྲག་ཏུ་ར་སྒྱེ་དཀར་ནག་ཁུར། །ཉ་རྒྱ་ལྕགས་ཀྱུ་རྣོན་བོ་དང་། །འོ་ཅོ་ལྕགས་ཁ་ལག་ཏུ་བཟུང་། །ཆུ་བོའི་གཞུང་ངམ་རྒྱ་མཚོའི་འགྲམ། །སྔ་དྲོའི་དུས་སམ་ཕྱི་དྲོ་འགྲོ། །བར་དུ་ཉ་བ་ངོ་ནག་པོ། །ཉ་མོ་འཛིན་པའི་ཁོག་ནག་པོ། །ཉ་རྒྱ་ལྕགས་ཀྱུ་བཙུགས་ནས་ལྟ། །ཟིན་ཚེ་བྱེ་ཚན་ནང་དུ་འཕེན།།ཡར་མར་ལྡིང་ཞིང་ལོག་ནས་འགུལ།།སྡུག་བསྔལ་ཡུན་རིང་མྱངས་ནས་འཆི། །ཐ་མ་ཉ་བ་མདོག་ནག་པོ། །དམྱལ་བར་འགྲོ་བའི་ལས་ནག་པོ། །ཉ་རྣམས་སྣོད་ཀྱི་ནང་དུ་འཕངས། །ཡར་ལངས་གཅིག་སྤྲུགས་གཅིག་ལུ་ནས། །ཁུར་ཏེ་ཡུལ་དུ་འོངས་ནས་བསྐམས། །ཉ་ཡི་དྲི་ངན་ཆི་ལི་ལི། །ལོ་གཅིག་མ་ཡིན་ལོ་རེ་བཞིན། །བརྒྱ་སྟོང་བཟུང་ནས་རྒྱ་ལ་བཙོང་། །ཉ་བདའ་བླུན་པོ་ལས་ངན་ཚོ། །ཉ་འདི་མ་བསད་ཁ་མི་སོས། །སྙམ་པ་ཁྱེད་ཚོ་འཁྲུལ་ནི་ཡིན། །ཉ་མོ་གསོད་རྒྱུ་མེད་ས་ནས། །དབུལ་ཕོངས་རྣམས་ཀྱིས་ཁ་སོས་འདུག །ཉ་བསད་ཁ་དེ་གསོ་རག་གི །ཁེ་ཚོང་འཚོ་སྐྱོང་བཀལ་འཐག་དང་། །ཕྱུག་པོའི་སྔ་ཕྱིར་རྒྱུགས་ན་བཟང་། །དེ་འདྲ་ཙམ་ཡང་མི་ཐུབ་ན། །ཕྱུག་པོའི་སྒོ་ཚོར་སྤྲང་ན་དགའ། །མི་འཆི་བན་རྒན་ངས་ཁག་ཐེག །ལོ་རེ་བཞིན་དུ་བརྒྱ་71

སྟོང་སོགས། །བཟུང་ནས་བཙོང་མཁན་ཉ་བདའ་དེ། །ཕྱི་མར་དམྱལ་བ་མནར་མེད་ཀྱི། །མེ་ནང་སྐྱེས་ནས་ཐར་མི་འགྱུར། །དེ་འདྲའི་ཉ་བས་བསམ་བློ་ཐོངས།།རང་གིས་རང་ལ་སྙིང་རྗེ་ལྟོས།།ཚེ་འདིར་ལྟོགས་པའི་སྡུག་བསྔལ་ལས།།བརྒྱ་སྟོང་བྱེ་བ་ལས་ལྷག་པའི། །ཕྱི་མར་དམྱལ་བའི་སྡུག་བསྔལ་ཆེ། །ཚེ་འདིའི་ཉ་ཤ་ཁམ་གང་ཕྱིར། །ཕྱི་མར་སྡུག་བསྔལ་ལུང་གང་མྱོང་། །ཚེ་འདིར་ཅུང་ཟད་ལྟོགས་ཀྱང་བཟོད། །མི་བཟོད་སྡུག་བསྔལ་ཕྱི་མར་མྱོང་། །ཕ་མ་མ་བྱས་སེམས་ཅན་མེད། །ཉ་རྣམས་ཚེ་སྔོན་ཕ་མ་ཡིན། །ཕ་མར་ཕན་ཞིག་མི་འདོགས་རུང་། །གནོད་པ་བྱེད་པ་ཁྲེལ་མེད་ཡིན། །དེང་སང་ཉ་བདའ་ཁྲེལ་མེད་མང་། །ཚེ་འདིའི་མ་ཡང་གསོད་ལ་བྱེད།།ཉ་མོ་རྣམས་ཚོ་བཤད་ཅི་དགོས།།ཉ་རྣམས་ཀླུ་ཡི་སྒོ་ཕྱུགས་ཡིན། །མང་བོ་བསད་ན་ན་ཚ་དང་།།ཕྱུགས་ལ་གོད་ཁ་འོང་བ་ཡིན། །ཚེ་ཐར་བཏང་ན་ཀླུ་རྣམས་ཀྱིས། །ངོ་བལྟ་གྲོགས་བྱེད་མི་ཕྱུགས་འཕེལ།།ཉ་མོ་མ་གསོད་ཚེ་ཐར་གྱིས།།སྔར་བསད་རྣམས་ལ་འགྱོད་བཤགས་རེམ། །དེ་ལྟར་བྱས་ན་ཚེ་འདི་རུ། །བཟའ་ཚང་ཚེ་རིང་ནད་མེད་བདེ།།ཕྱི་མར་མཐོ་ས་གནས་སུ་སྒྱེ།།ཉ་མོ་གསེར་མིག་མ་བསད་རུང་། །ཉ་བདའ་ཀུན་གྱིས་ཁ་སོས་ཤོག །ཅེས་པ་འདི་ནི་མཚོ་སྔོན་ཕྱོགས་ཀྱི་ཉ་བདའ་རྣམས་ལ་ཚོགས་དྲུག་རང་གྲོལ་གྱིས་སྨྲས་པའོ།།72

རྒྱལ་བའི་བསྟན་པའི་སྲོག་ཤིང་མཆོག །གནམ་བསྐོས་གོང་མ་རྒྱལ་པོར་འདུད། །རྐུན་མ་རྣམས་ལ་ཐུགས་རྗེས་གཟིགས། །བརྐུས་ཟས་ཟ་བའི་བཟའ་ཚང་དང་། །བརྐུས་ལ་འགྲོ་བའི་མི་གཞོན་དང་། །རྐུན་གྲོགས་ཐམས་ཅད་གླུ་འདིར་ཉོན། །དང་པོ་བརྐུས་ལ་འགྲོ་སྙམ་ནས། །རྒྱུ་ནོམ་སུ་བཟང་གང་བཟང་འདྲི། །སྔ་དྲོ་གཅིག་ལ་གཅིག་ཐུག་ནས། །གཅིག་གིས་གཅིག་ལ་ཤབ་ཤུབ་མང་། །ཕྱི་དྲོ་གཅིག་གི་ཅན་དུ་འདུག །ལུས་ཀྱི་གོན་པ་ལྡོག་ཐུང་བྱས།་ །སྣོད་དང་ཐག་པ་གང་མཁོ་ཁྱེར། །ནུབ་མོ་སྨག་ལ་ལམ་ལ་ཞུགས། །སོང་ཚེ་ཤུལ་གྱི་བཟའ་ཚང་མི།།ལ་ལས་དེ་བས་ཤེས་འདྲ་སོང་། །ཆ་བོ་བཟུང་འདྲ་ཨེ་འཇོག་གམ། །བཟུང་ནས་བསད་འདྲ་མི་གཏོང་ངམ། །སྙམ་ནས་སེམས་ལ་སྣ་ཚོགས་དྲན། །བར་དུ་ཕྱུག་པོ་ཞིག་གི་མཐའ། །སླེབས་ཚེ་ཁྱེས་གོ་ཐམས་ཅད་ཟུག །རྒྱུགས་ནས་འོང་ཚེ་རྐང་ལག་ལ། །འཛིན་གྱེས་དོགས་ནས་དངངས་ཤིང་སྐྲག །ཟོག་བདག་ལངས་ནས་ཕྱོ་ཡི་དང་། །ཨེ་ཧ་ཟེར་དུས་ཤེས་ཀྱིས་དོགས། །ལུ་རྒྱུ་སྤྲིད་པ་གླལ་མོ་ཞིག །བྱུང་ཡང་མི་ཁོགས་བཞིན་དུ་བཀག །དབུགས་ཀྱང་ཤེད་ཀྱིས་ལེན་མི་ནུས། །ཁ་བ་ཆར་རླུང་དྲག་པོ་བྱུང་། །ལུས་པོ་ཤིན་ཏུ་གྲང་ནས་འདར། །ཁྱེམ་ཚང་དེ་བ་ཨེ་གཉིད་ཕྱིར། །ས་འཁྱགས་རྡོ་འཁྱགས་གང་རུང་གི །སྟེང་ནས་ཡུན་རིང་བར་དུ་བསྡད། །འཕོངས་ཤ་རྐང་བ་སྦྲིད་ནས་73

ན། །ཟོག་བདག་གཉིད་ཚེ་སྐྲག་ཞོར་ལ། །སོང་ནས་གང་ལོན་བརྐུས་ནས་འོང་།།ཐ་མ་ཁྱེར་ནས་འོང་བའི་ཚེ།།ཁྱིམ་ཚང་དེ་བའི་ཆེ་ཆུང་མི། །གཅིག་གིས་ཤེས་ནས་ཡར་ལ་ལངས། །བཤད་ཚེ་མི་མང་ལག་ཆ་བཟུང་། །ཕྱི་ནས་ཀི་བཏབ་དེད་པའི་དུས། །སྐྲག་ནས་གློ་སྙིང་ཁ་རུ་འཚངས། །བྲོས་ནས་རྐང་སྣེ་རྡོ་ཚོར་ཐོགས།།ས་ལ་འགྱེལ་ཡང་ལངས་ནས་བྲོས། །མཐའ་ཚོར་ཐུག་ཀྱང་ལྡིང་ནས་བྲོས། །བྲོས་ཀྱང་མི་ཐར་ཕྱི་ནས་སླེབས། །མཚོན་ཆ་རྡོ་དང་དབྱུག་པས་བརྡུངས། །ལུས་པོ་ཐམས་ཅད་ན་ཚས་གང་། །ཁྲག་ཚོ་ཁ་སྣ་སོགས་ནས་འོང་། །གནམ་བཏགས་སར་བླངས་དབྱུག་པས་བརྡུངས། །ཁྱོད་ལ་རྐུན་གྲོགས་མི་དུ་ཡོད། །མི་བཤད་གསོད་རྒྱུ་ཡིན་ཟེར་བརྡུང་། །ན་ཚ་ཟུག་རྔུ་མི་བཟོད་པར། །རྐུན་གྲོགས་དུ་ཡོད་ཚང་མ་འཕུད། །ཐམས་ཅད་ཡུལ་ན་གང་ཡོད་རྣམས། །བརྐུས་ཀྱི་འཇལ་དུ་ཤོར་ནས་སྤྲང་། །གཞན་ནོར་ཁམ་བུ་གང་ཙམ་ཕྱིར། །རང་ནོར་ཁང་བ་གང་ཙམ་འཆོར། །དེ་ཕྱིར་རང་ལ་ཕམ་སྟེར་བའི། །བརྐུས་འདི་ནམ་ཡང་མ་བྱེད་ཨང་། །གླུ་འདི་མཐོང་དང་ཐོས་ཚད་ཀྱི།།རྐུན་མ་རྣམས་ལ་ཕན་པར་ཤོག །འགྲོ་བ་རྣམས་ཀྱི་མགོན་སྐྱབས་དཔུང་། །གནམ་སྐྱོང་གོང་མ་རྒྱལ་པོར་འདུད། །མི་ངན་ཁྲེལ་མེད་ན་རག་གི །བརྐུས་འདི་ཆོད་པར་བྱེན་གྱིས་རློབས། །དང་པོ་བརྐུས་ལ་སོང་བའི་ཚེ། །ཁྱིམ་ཚང་74 ་

དེ་བ་གཉིད་ལ་ཤོར། །དེ་ཡི་མཚན་མོ་མ་ཤེས་སམ། །ཤེས་ཀྱང་ཕྱི་ལ་མ་སླེབས་བར། །རྒྱུ་ནོམ་གང་ཡོད་རང་ཡུལ་དུ། །ཁྱེར་ནས་འོངས་ཀྱང་ཤེས་ཨེ་སོང་། །ད་ནི་ཤེས་འདྲ་ཨེ་འགྲོ་ཨང་། །སྙམ་ནས་སེམས་ལ་བདེ་དུས་མེད། །དབུལ་བོའི་ཁེར་ཟོག་ཟས་བརྐུས་ན། །ཤུལ་ན་མིག་ཆུ་འདོན་པ་མང་། །ཉིན་རེ་བཞིན་དུ་ཁ་ཅིག་གིས། །རྐུན་མ་ཚེ་ཡལ་ཚེ་ཐུང་དེའི། །ཁ་རྗེ་དབང་ཐང་ནག་ཐུལ་ལེ། །ཤུལ་ཆད་རྗེས་མེད་རྡུལ་ཕྲན་བཞིན། །སོང་ཟེར་དམོད་མོ་རྐྱང་བ་བྱེད། །བར་དུ་བརྐུས་ཟས་ཟ་བའི་ཚེ། །ཕྱི་ན་མི་སྐད་ཅིག་གྲགས་ན། །དེ་མ་ཐག་ཏུ་བརྐུས་ཟས་སྦས། །ཁ་དང་ལག་པ་ཕྱིས་ནས་འདུག །སྒོ་ལ་འགྲོ་ན་ཐུ་བ་སྤྲུགས།།ཁ་ལག་གྲི་ཆུང་ཕྱིས་ནས་སོང་།།ནང་དུ་འོང་ན་ཕྱི་ན་སུ།།ཨེ་ཡོང་སྙམ་ནས་ཕྱི་མིག་བལྟས།།བག་ཕེབས་ཟ་བའི་དུས་མ་བྱུང་། །གཞན་གྱིས་ཤེས་འགྲོ་གོ་འགྲོ་སྙམ། །དོགས་ནས་བརྐུས་ཟས་ཟོས་པ་དེ། །གར་ཚར་མི་ཤེས་མྱུར་དུ་ཚར། །མ་ཟོས་པ་ལྟར་ལྟོགས་པ་སླ། །ལྷག་པར་སྲེད་པ་ཇེ་ཆེར་འགྱུར། །ཤ་ཉེ་ཁྱེམ་མཚེས་ལ་སོགས་པས།།ཨ་རོག་དེ་བའི་རྐུན་མ་དེ། །ཁྱོད་རེད་ཟེར་ནས་ཡིད་མ་ཆེས། །འདུག་ཟེར་བཟུང་འདྲ་ཨེ་འཇོག་ཨང་། །སེམས་ཆུང་གྱིས་དང་མ་བཟང་ཞེས། །བཤད་ན་ངོ་ཚོར་ཤ་འགུལ་རྒྱུག །སྙིང་ཡང་ཁོག་ན་འཕར་ཞིང་འདར། །ས་གཅིག་མི་ཆགས་ཡར་མར་འགྲོ། །ཐ་མ་བརྐུས་ངན་བུད་པའི་ཚེ། །75

བླ་མ་དཔོན་པོའི་དྲུང་དུ་སོང་། །གཏུགས་བཤེར་བྱས་ནས་ཡིན་ངེས་ཚེ། །ཉེས་པའི་ཆེ་ཆུང་ཀུན་གྱིས་བལྟས། །གསོད་དམ་ཡང་ན་མིག་ལེན་ནམ། །ཡང་ན་རྐང་བ་ལག་པ་གཅོད། །ཡང་ན་མར་གྱི་རྒྱ་ལ་སྤྲོད།།ཡང་ན་ཁང་ཞིང་རྒྱུ་ནོར་ཁྱེར།།དེ་རྣམས་རྐུན་མས་མ་ཤེས་སམ། །མཐོང་དང་ཐོས་པ་ཡོད་དམ་མེད། །ཡོད་ཀྱང་དེ་འདྲ་ཞིག་མཁོ་འམ། །མི་འདོད་སྡུག་བསྔལ་འོང་བ་ཤེས། །བརྐུས་བྱས་སྨྱོས་པ་མ་ཡིན་ནམ། །ཤེས་བཞིན་སྤྱོན་པ་ཞིག་མ་གཏོགས། །མ་སྨྱོས་མི་ཡིས་མི་བྱེད་སྙམ།།དེ་ཕྱིར་རང་ལ་ཕམ་སྟེར་བའི།།བརྐུས་འདི་ནམ་ཡང་མ་བྱེད་ཨང་། །གླུ་འདི་མཐོང་དང་ཐོས་ཚད་ཀྱི། །རྐུན་མ་རྣམས་ལ་ཕན་པར་ཤོག །རྒྱལ་བའི་ཡབ་གཅིག་འཇམ་པའི་དབྱངས། །གོང་མ་རྒྱལ་པོའི་ཞབས་ལ་འདུད། །ཡུལ་ཁམས་མི་བདེ་བསྐྱེད་པའི་གཞི། །བརྐུས་འདི་ཆོད་པར་བྱིན་གྱིས་རློབས། །དང་པོ་བརྐུས་ལ་སོང་བའི་ཚེ། །སུ་ཡིས་རེག་ཐུག་མ་ཕོད་པའི། །གཉན་པོ་དུག་སྡོང་ལྟ་བུ་ཡི།།རྒྱུ་ནོམ་མང་བོ་བརྐུས་ནས་འོང་།།བརྐུས་པའི་ཕྱི་ཉིན་ནུབ་མོ་ནས། །བསམ་ནག་གཅོད་པ་སྔགས་ནག་གིས། །ཞྭ་ནག་གྱོན་ནས་རྔ་ནག་བརྡུངས།།མཐུ་གཏད་ངན་སྔགས་སྣ་ཚོགས་བྱེད།།ལོ་ཟླར་མི་འགོར་བྱད་ཁས་ཟུག །བར་དུ་རྐུན་མ་ལ་ལ་སྤྱོས། །དེ་བའི་རྐུན་མ་ཁོང་ཚོ་ཡིན། །འདི་དང་འདི་འདྲ་བྱས་ནས་བླངས། །76

ད་ལྟ་འདི་ན་བཞག་ཡོད་སོགས། །ཁ་ནས་མང་བོ་ལབ་ནས་འཆི།།ལ་ལ་ཕོ་བ་གློ་བུར་སྦོས། །ཁོ་བོ་གད་ཐལ་ཟེར་བཞིན་འཆི། །ལ་ལ་གཞན་གྱིས་མཚོན་ཆས་བརྒྱབ། །གློ་སྙིང་ནང་ཁྲོལ་ལུགས་ནས་འཆི། །ལ་ལ་མཐའ་ཆུར་ལྡིང་ནས་འཆི། །ལ་ལ་རྟ་ཡིས་དྲུད་ནས་འཆི། །ལ་ལ་བསྒགས་ནས་འཆི་བར་འགྱུར།།ན་ཚ་ཤི་ཆད་བྱུང་བ་དེ། །མཐུ་མཁན་གོ་ཚེ་ལྷག་པ་དམོད། །ཀུན་གྱིས་དེ་ཉོས་དེ་ཚད་ཟེར། །ཐ་མ་མི་རབས་བདུན་རྒྱུད་ཆད། །ཤུལ་དུ་ཤ་ཉེ་ཕ་སྤུན་གྱེས། །ལོག་རྒྱག་ཆུ་ཁྲིད་ལ་ཡུང་འདེབས། །གཉན་པོ་ཞིག་དང་འགྲས་རག་གི །བཙན་པོ་ཞིག་ལ་འཐབ་ཀྱང་དྲག །གཞན་གྱིས་གྱང་རལ་ཞིག་པོ་ག །སུ་ཡི་ཤུལ་ཡིན་ཟེར་ནས་འདྲི། །ལ་ལས་དེ་ནི་ལས་ངན་པོ།།དེ་བའི་ཡིན་ཟེར་ཁ་ཅིག་གིས།།བརྐུས་བྱས་ཐ་མ་མ་བཟང་ཟེར། །དེ་འདྲ་ཟེར་བ་ངས་ཀྱང་ཐོས། །རྐུན་མར་རྣ་བ་མེད་དམ་ཅི།།ཡང་ན་ཡོད་ཀྱང་འོན་པའམ། །ཡང་ན་ཐོས་ཀྱང་དེ་འདྲ་ཞིག །མི་འོང་བློ་གདེང་ཞིག་ཡོད་དམ། །ཡང་ན་དེ་འདྲ་ཞིག་འདོད་དམ། །འདོད་ཕྱིན་ལན་མང་བརྐུས་གྱིས་དང་། །རང་གི་ལག་པས་བཅོས་འདྲ་འོང་། །རིང་བོར་མི་ཐོགས་མྱུར་དུ་འོང་། །བན་རྒན་ལུང་བསྟན་ཐོགས་མེད་ཡིན། །སྟེང་དུ་འོང་དུས་འགྱོད་ནས་ཆེད། །འགྱོད་མེད་སྔོན་ནས་བྱས་ན་བཟང་། །གླུ་འདི་མཐོང་དང་ཐོས་ཚད་ཀྱི།།རྐུན་མ་རྣམས་ལ་ཕན་པར་ཤོག །77

ས་སྟེང་འདི་ན་ཟླ་མེད་པའི། །གནམ་སྐྱོང་གོང་མ་རྒྱལ་པོར་འདུད། །ས་ཕྱོགས་གང་ནས་སྡུག་བསྔལ་རྒྱུ། །བརྐུས་འདི་ཆོད་པར་བྱིན་གྱིས་རློབས། །དང་པོ་ཡོངས་གྲགས་རྐུན་མ་དེ། །ལྟས་ངན་འུག་རྒན་མཐོང་བ་ལྟར།།སུ་ཡིས་མཐོང་ཡང་ཡིད་མི་འོང་།།ཀུན་གྱིས་རིག་ས་མཐོང་ས་མེད། །འགའ་རེའི་ཁྱིམ་དུ་སོང་བའི་ཚེ།།དེ་ཡི་མཐོང་སར་རྒྱུ་ནོར་གང་།།མ་འཇོག་ཟེར་ནས་གང་ཡོད་སྦས། །བར་དུ་མིག་གཉིས་རི་ལི་ལི། །ཡར་མར་ཀུན་ལ་བལྟ་བའི་ཚེ། །བརྐུས་རེ་བྱས་འདྲ་ཨེ་འཇོག་གམ། །ཟུར་ནས་འགའ་རེས་བསྲུངས་ནས་འདུག །སློང་ངམ་གཡོར་སྐྱི་གང་བྱས་ཀྱང་། །སྟེར་མཁན་གཡོར་སྐྱི་བྱེད་མཁན་མེད། །སྣ་ཚོགས་ཐབས་ཀྱིས་འདེད་ཐབས་བྱེད། །ཐ་མ་ཕར་ལ་སོང་ཤུལ་ནས། །རྐུན་རྒན་ཟེར་ནས་ངན་སྨྲས་མང་། །སྡེ་བ་ཀུན་གྱིས་མ་ཐུབ་དགྲ། །རྐུན་ཚང་ག་ཤུལ་ཆད་ན་ཟེར། །གྱོད་སྣ་ཁ་མཆུ་འཛད་རྒྱུ་མེད།།ཐག་གཅིག་བཅད་ན་གཅིག་མི་ཆོད། །དེ་ཕྱིར་རང་གཞན་ཀུན་འཕུང་བའི། །བརྐུས་འདི་བླ་མ་དཔོན་པོ་ཚོས།།ཆོད་ཅེས་གསུངས་ཀྱང་མི་གཅོད་པ། །མི་ཞིག་མ་ཡིན་ཐེའུ་རང་ཡིན། །ཐེའུ་རང་རྐང་གཅིག་ཡིན་ན་ཆེད། །ཐེའུ་རང་རྐང་གཉིས་ཐ་ཤལ་ཡིན། །མི་ཡིན་སྙམ་དུ་མ་སེམས་ཤིག །གླུ་འདི་མཐོང་དང་ཐོས་ཚད་ཀྱི། །རྐུན་མ་རྣམས་ལ་ཕན་པར་ཤོག །78

ལྷོ་རྒྱལ་འཛམ་གླིང་འགྲོ་བའི་རྒྱན། །གནམ་སྐྱོང་གོང་མའི་ཞབས་ལ་འདུད། །རང་གཞན་ཡོངས་ལ་གནོད་སྐྱེལ་བའི། །བརྐུས་འདི་ཆོད་པར་བྱེན་གྱེས་རློབས། །དང་པོ་རྐུན་མ་འཆི་བའི་དུས། །མནར་གཅོད་སྡུག་བསྔལ་ཤིན་ཏུ་ཆེ།།མལ་སའི་ནང་དུ་ཡུན་རིང་ཉལ། །རྐང་ལག་འཁུམ་ཞ་དབྱེ་མགོ་རྡོལ། །ཤ་ཟད་རུས་པར་ཐུག་ནས་འཆི། །ལ་ལ་གློ་བུར་གཞོན་དུས་འཆི། །བར་དུ་རྐུན་མ་འཆི་བའི་དུས། །བར་དོའི་མུན་ནག་འཕྲང་རིང་འགྲིམ། །གྲོགས་མེད་འཁྲུལ་སྣང་འཇིགས་སྐྲག་ཆེ། །ཐ་མ་དམྱལ་བའི་གནས་སུ་འགྲོ། །གཤིན་རྗེའི་ཕོ་ཉ་མང་བོ་ཡིས། །ལུས་པོ་ཐག་པ་ནག་པོས་བཀྱིགས།།དུག་ཚེར་དམར་བོའི་ཁྲོད་ལ་སོགས།།ཤིན་ཏུ་རྩུབ་པའི་ས་རུ་འཕེན། །བྱ་ནག་མཆུ་རྣོན་སྟེང་དུ་བབས། །གསོན་པོར་མིག་འབྲུ་ཁ་ལྕེ་གཅོད། །ཁྱེ་འོངས་མཆན་དང་གསུས་པ་ནས། །བརྟོལ་ནས་ནང་ཁྲོལ་ལྷུག་ལྷུག་འཆའ། །དྲི་ངན་མི་གཙང་དོང་ནང་འཕེན། །མི་གཙང་ནང་དུ་ལུས་ཀུན་ནུབ། །མི་གཙང་ནང་ནས་མཆུ་རྣོན་གྱི། །འབུ་མང་བྱུང་ནས་ཤ་རུལ་ལ། །འབུ་ཞུགས་བཞིན་དུ་ལུས་ལ་ཞུགས། །སག་སག་འགུལ་ནས་ཤ་ཁྲག་འཇིབ། །གཤིན་རྗེའི་ཕོ་ཉ་འགའ་ཞིག་གིས། །རྐང་ལག་བཞི་ནས་ཕྱོགས་བཞིར་བརྒྱངས། །བརླ་གཉིས་འཕོངས་ཤ་ལ་སོགས་ནས། །ཤ་བཅད་ཟན་ལྟར་ཁ་ནང་དུ།།བཞག་ནས་ཨེ་ཞིམ་ལྟོས་ཚོ་ཟེར།།སྐེ་རྩ་རྐང་ལག་79

རྩ་ཁྲག་གཏར། །ཇ་ལྟར་ཁ་རུ་འཐུང་དུ་འཇུག །ཁོག་པ་ཕྱེས་ནས་གློ་སྙིང་ནི། །མཛོ་མོའི་འོ་མ་བཞོ་ལྟར་འཐེན།།བརྐུས་ཟས་ཟོས་ན་ཅི་ཙམ་རེད། །ཟེར་ནས་ལྷག་པར་སྙིང་ལ་བརྙབས། །སྡུག་བསྔལ་མང་བོ་མྱོང་དུ་འཇུག །དེ་ནས་རིམ་བཞིན་ནང་ཁྲོལ་བླངས། །ཁྱི་དང་ཁྭ་ཏ་སོགས་ལ་འཕེན། །རྐུན་མས་བསམ་བློ་ཞིབ་ཏུ་ཐོངས། །ད་ལྟ་མེ་སྟག་ལྷུང་བའམ། །སྐྱི་བཤུས་བྱས་པ་མི་བཟོད་ན། །སྡུག་བསྔལ་དེ་འདྲ་སུ་ཡིས་བཟོད། །འཛམ་གླིང་ཚེ་ལ་ངེས་པ་མེད། །མི་གཞོན་གློ་བུར་འཆི་ལ་ལྟོས། །དོ་ནུབ་ཙམ་ལ་ཤི་ནས་ནི། །ནངས་པར་ལྟ་བུར་དམྱལ་ཁམས་ལ།།མི་འགྲོའི་ངེས་པ་ཅུང་ཟད་མེད།།གློ་བུར་ཤི་ན་ཅི་ཞིག་བྱ།།ཀྱེ་མ་ཀྱེ་ཧུད་ཨ་ཙེ་ཙེ། །རྐུན་མ་དེ་ལ་མི་སྐྲག་པ།།སྙིང་དེ་ལྕགས་ཤིག་མ་ཡིན་ནམ།།ཡང་ན་ཆུང་ནས་མེད་པ་འམ། །ཡང་ན་རུལ་བ་ཞིག་ཡིན་ནམ། །དེ་མིན་སྙིང་ཞིག་ཡོད་ཕྱིན་ཆད། །འདི་ཚོ་བསམས་ན་ཅིས་མི་སྐྲག །བརྐུས་ལ་དགའ་བའི་མི་དེ་ཉིད། །ཕྱེ་ལེབ་མར་མེར་དགའ་བ་འདྲ། །བརྐུས་ཟས་ཁ་ནང་བཞག་པ་དེ། །ཁྲོ་ཆུ་ཁ་རུ་བླུགས་དང་འདྲ། །དེ་ལ་བདེ་བའི་གོ་སྐབས་མེད། །དེ་ཕྱིར་ཕྱི་མར་སྡིག་ལྕི་བའི། །བརྐུས་འདི་ནམ་ཡང་མ་བྱེད་ཨང་། །གླུ་འདི་མཐོང་དང་ཐོས་ཚད་ཀྱི། །རྐུན་མ་རྣམས་ལ་ཕན་པར་ཤོག །མཚན་སྙན་ཉི་ཟླ་ལྟར་གྲགས་པའི།།གོང་མ་རྒྱལ་པོའི་ཞབས་80

ལ་འདུད། །བསྟན་འགྲོའི་བདེ་སྐྱིད་ལ་གནོད་པའི། །བརྐུས་འདི་ཆོད་པར་བྱེན་གྱེས་རློབས། །འདི་ཕྱི་གཉིས་ཤར་བདེ་བ་མེ་ད། །སྡུག་བསྔལ་དུ་མ་མྱོང་དགོས་པས། །བརྐུས་ལ་སོང་ནས་ཅི་ཞིག་བྱ། །འགྲོ་ན་གནས་མཇལ་བྱེད་དུ་སོང་། །སྣོད་ཐག་བཟུང་ནས་ཅི་ཞིག་བྱ། །འཛིན་ན་མ་ཎི་བཟུང་ལ་སྐོར། །བརྐུས་ཟས་ཟོས་ནས་ཅི་ཞིག་བྱ། །ཟ་ན་རང་ཟས་གཙང་མ་ཟོ། །རྒྱུ་ནོམ་བླངས་ནས་ཅི་ཞིག་བྱ། ། ལེན་ན་ཆོས་རེ་ལེན་ཐུབ་ལྟོས། །ཅར་ཝོ་བྱས་ནས་ཅི་ཞིག་བྱ། །མ་ཎི་ཁ་ཤས་འདོན་ཐུབ་ལྟོས། །བརྐུས་འཇལ་བྱས་ནས་ཅི་ཞིག་བྱ། །དཀོན་མཆོག་མཆོད་དང་སྦྱིན་པ་ཐོངས། །ཚེ་འདིའི་བྱ་བས་ཅི་ཞིག་བྱ། །ཕྱི་མར་བདེ་བའི་དགེ་ལ་རེམ། །བཟའ་ཚང་ཁྲེལ་མེད་མི་སྣ་འདྲ། །སྡིག་གི་འཁུར་རོགས་གཅིག་མི་བྱེད། །ལྕི་མོ་ཐམས་ཅད་རང་འཁུར་དགོས། །རང་གིས་རང་ལ་སྙིང་རྗེ་ལྟོས། །སྔར་བྱས་བརྐུས་ལ་འགྱོད་བཤགས་གྱེས། །ཕྱིན་ཆད་སྲོག་ལ་བབས་ཀྱང་སྤོངས། །དཀར་བོ་དགེ་ལ་འབད་པར་གྱེས། །འབད་ན་བརྐུས་མང་སྔར་བྱས་ཀྱང་། །ཕྱི་མར་དམྱལ་བར་མི་ལྟུང་བའི། །མཐོ་རིས་ལྷ་མིའི་གནས་སུ་སྐྱེ། །རིམ་པས་སངས་རྒྱས་འཐོབ་པར་འགྱུར། །དགའ་བ་བསྒོམས་ལ་ལེགས་སོ་ཞེས། །ཉན་ན་ང་ཡི་གླུ་འདིར་ཉོན། །གཅོད་ན་བརྐུས་ངན་འཕྲོ་དེ་ཆོད། །ཉིན་མཚན་མེད་པར་དགེ་ལ་འབུངས། །གོང་མ་དངོས་སུ་81

ཕེབས་ན་ཡང་། །རྐུན་མར་ཞལ་གསུང་འདི་མིན་མེད།།བན་རྒན་ང་ལ་ཐུག་ན་ཡང་། །རྐུན་མར་ཁ་ཏ་འདི་མིན་མེད། །གླུ་འདི་མཐོང་ཐོས་རྐུན་མ་ཡིས།།བརྐུས་བཞག་དགེ་བ་བསྒྲུབ་པར་ཤོག །མཁྱེན་རབ་རྗེ་བཙུན་འཇམ་དབྱངས་དངོས། །གོང་མ་རྒྱལ་པོའི་ཞབས་ལ་འདུད།།ཡུལ་ཁམས་མི་བདེ་བསྐྱེད་པའི་གཞི །ཇག་འདི་ཆོད་པར་བྱིན་གྱིས་རློབས།།དང་པོ་ཇག་ལ་སོང་བའི་ཚེ ར་མདའ་ངོ་ཡ་མ་མཆིས་པའི། །ཕྱུག་པོ་མང་བོར་ཁ་ཐུག་ནས། །རྒྱུ་དེད་ནོམ་པ་མང་བོ་བཀལ། །གླུ་བླངས་གར་བྱས་རང་ཡུལ་དུ། །སླེབས་ཚེ་ཉིན་གཅིག་ཕྱུག་པོར་འགྱུར།།བར་དུ་ཇག་པ་སོང་ཤུལ་ནས། །རྒྱུ་བདག་བཟའ་ཚང་ལ་ལུང་ཐོར། །ལྟོགས་སྐོམ་འཁྱགས་ནས་ཕལ་ཆེར་འཆི། །འགའ་རེ་གཞན་སྒོར་སྤྲང་ཞོར་ལ། །ཇག་པའི་ཤུལ་ཆོད་རྗེས་བཟློག་ཅེས། །མ་ཎིའི་ཚབ་ཏུ་དམོད་མོ་བགྲང་། །གཞན་གྱིས་མཐོང་ནས་ཇག་པ་ཡི། །མི་ཤུལ་རྩད་ནས་ཆད་ན་ཟེར། །ཐ་མ་ཀུན་གྱེས་གོང་མར་ཞུ། །ཞུས་ན་འཛད་མེད་དམག་ཆེན་འོངས། །ཤུལ་ཡང་མི་ཤེས་པ་ཙམ་བྱ། །ཀུན་གྱེས་དེ་ཚད་དེ་ཉོས་ཟེར།།ཡང་ན་གཉན་པོ་དུག་སྡོང་གིས།།ཕྱི་ནས་མཐུ་དང་ངན་སྔགས་སྒྲུབ། །ལྷ་སྲིན་སྡེ་བརྒྱད་ཟ་ཁ་ཟུག །མི་ལ་ན་ཚ་དྲག་པོ་བྱུང་། །བན་བོན་གཉིས་ཀྱིས་སྒུ་རིམ་བྱས། །སྒོ་ཡི་རྒྱུ་ཟད་ཁྱེམ་གྱེ་ཟས། །ཟད་འཕྲོར་ནད་པའི་ཤ་ཟད་འཆི། །མེད་ཀྱི་ནང་82

ནས་མེད་གསུམ་འོང་། །ཇག་པ་ཡར་ལ་སོང་བ་ཉུང་། །ཇག་པ་རྒྱུ་མེད་སྤྲང་བོ་མང་། །ཇག་པ་རབས་ཆད་ཕོ་མོ་མང་། །ཇག་པ་ཐོར་ནས་སོང་བ་མང་། །ཇག་པ་རྒྱ་ལ་སྤྲད་པ་མང་། །ཇག་པ་ངན་གསོད་བྱས་པ་མང་། །ཇག་པའི་རྐང་ལག་བཅད་པ་མང་ ཇག་པའི་མིག་གཉིས་ཕྱུང་བ་མང་། །ཇག་པ་མཐའ་ཆུར་འཕངས་པ་མང་། །ཇག་པ་སྨྱོས་ནས་ཤི་བ་མང་། །ཇག་པ་སྒོས་ནས་གད་པ་མང་། །དེ་འདྲ་སྔོན་ཆད་ངས་ཀྱང་ཚོར། །ཇག་པས་མ་ཐོས་མ་མཐོང་ངམ། །ཇག་ཟས་ཟོས་ནས་བདེ་སྙམ་པ།།དུག་འཐུང་བདེའོ་སྙམ་པ་འདྲ། །ས་ཕྱོགས་གང་ནས་དུག་གི་ཟས། །ཇག་འདིར་མ་དགའ་ཇག་འདི་སྐྱུར། །གླུ་འདི་མཐོང་དང་ཐོས་ཚད་ཀྱི། །ཇག་པ་རྣམས་ལ་ཕན་པར་ཤོག །འགྲོ་བ་ཡོངས་ཀྱི་མགོན་སྐྱབས་དཔུང་། །གོང་མ་རྒྱལ་པོའི་ཞབས་ལ་འདུད། །མི་ངན་ཁྲེལ་མེད་ན་རག་གིས། །ཇག་འདི་ཆོད་པར་བྱིན་གྱེས་རློབས། །དང་པོ་ཇག་ལ་སོང་བའི་དུས། །ཉིན་དེར་ཕྱི་ནས་ར་མདའ་ཡིས། །མ་སླེབས་ན་ཡང་ཕྱི་ནས་དམག །ཨེ་འོང་ལམ་ཚོར་ཐུག་ཨེ་འཇོག །སྙམ་ནས་སེམས་ལ་བདེ་དུས་མེད། །སོ་དང་མེལ་ཚེ་ལྟ་རྟོག་དགོས། །བར་དུ་ཉིན་ཞིག་དམག་མང་འོངས། །སྒོ་ཕྱུགས་གང་ཡོད་དེད་ནས་འགྲོ། །ར་མདའ་རྒྱུགས་ན་རང་ཡང་གསོད།།ཡང་ན་བུ་དང་ཚ་བོ་གསོད། །ཡང་ན་83

ཉིན་ཞིག་ལམ་ནས་འཕྲད། །མང་བོ་བཅོམ་བརྡུངས་བཟུང་ནས་ཁྱེར། །ན་ཚ་ལྟོགས་སྐོམ་སྡུག་བསྔལ་མྱོང་། །ཡང་ན་རྨ་ཁ་མང་བཏོན་བསྒྱུར།།འཆི་ལ་ཁད་ཀྱི་སྡུག་བསྔལ་མྱོང་།།ཡང་ན་འོག་རྟ་ལག་ཆ་ཁྱེར།།དངངས་སྐྲག་འཇིགས་པའི་སྡུག་བསྔལ་མྱོང་།།ཡང་ན་དེད་ནས་ལ་ལུང་ཚོར།།རྐང་ཐང་བྲོས་ནས་སྡུག་བསྔལ་མྱོང་། །ཇག་ཟས་ཁམ་བུ་གང་ཙམ་ཕྱིར། །ཤུལ་གྱི་རོ་ལ་ཁ་གཏད་ནས། །ཡུགས་ས་མ་དང་དྭ་ཕྲུག་ངུ་། །མི་ཟད་རྒྱུ་ཟད་ཉིན་གཅིག་འབྱུང་། །ཇག་ལ་དགའ་བའི་རྒད་པོ་ཚོས།།སྡེ་ཚོས་ཟེར་དང་ཅིག་ཚང་དེ།།ལྐོག་གཏམ་པ་ལ་ལེན་རྐྱང་རེད།།བུ་ཁྱོད་སོང་ན་ལོན་ན་དེ། །ཟོས་ན་མར་དང་བལྡད་ན་ཚིལ། །མི་གཏོགས་ཤ་ལྷུ་རེད་ཚོ་ཟེར།།བུ་ཡིས་བདེན་སྙམ་འགྲོ་ཚུལ་བཙོག །སོང་ན་དེ་མ་ཐག་ཏུ་གསོད། །རྒད་པོ་འཕུང་རྒན་འཆི་མེད་ཚོ། །གཅེས་ཕྲུག་སྔོན་ལ་བསད་ནས་ཆེད།།རྒད་པོའི་ལུས་ལ་སྤྱོན་པའི་ཁ།།ཅིག་རེ་མགོ་ཚོ་འདུག་ནོ་རེད། །རྒད་པོ་འཕུང་བཤིག་བྲག་ཁུང་ཁ། །གང་གི་ཡིན་ན་བསུམས་ན་བཟང་། །ཕོ་གསར་གོན་པ་ལྡོག་ཐུང་བྱས། །ཡར་འགྲོ་མར་འགྲོ་མ་མང་ཨང་།།གཞོན་དུས་དྲི་རོར་སོང་ནས་ཆེད།།ཅིག་རེ་མགོ་ཚོ་འོང་ནོ་རེད། །ཕོ་གསར་གླག་ཁྲ་འདྲ་བ་ཚོ། །སྲོག་དེ་རང་གི་ཡིན་ན་འཚོས།།གླུ་འདི་མཐོང་དང་ཐོས་ཚད་ཀྱི། །ཇག་པ་རྣམས་ལ་ཕན་པར་ཤོག །84

ལྷོ་ཕྱོགས་འཛམ་གླིང་འགྲོ་བའི་རྒྱན། །གནམ་སྐྱོང་གོང་མའི་ཞབས་ལ་འདུད། །རང་གཞན་གཉིས་གར་ཕམ་བསླན་པའི། །ཇག་འདི་ཆོད་པར་བྱིན་གྱིས་རློབས། །དང་པོ་ཇག་པ་འཆི་བའི་ཚེ །མནར་གཅོད་སྡུག་བསྔལ་ཤིན་ཏུ་ཆེ། །རྣམ་ཤེས་ངོ་ཡིས་མི་ཟིན་པར། །ལྡབ་ལྡིབ་མང་བོ་ལབ་ནས་འཆི། །བར་དུ་ཤི་ནས་བར་དོ་ལ།།སོང་ན་ཇག་པ་འཇིགས་སྐྲག་ཆེ།།མགོན་སྐྱབས་དཔུང་གཉེན་སུ་གཅིག་མེད།།གྲོགས་མེད་ཟས་མེད་གོས་མེད་འཁྱམས།།ཐ་མར་ཇག་པ་དམྱལ་བར་ལྟུང་། །ལྷུང་ན་གཤིན་རྗེའི་མཚོན་ཆས་གཙབས། །ཐིག་ནག་བཏབ་ནས་སོག་ལེས་འདྲ། །རི་གཉིས་བར་ལ་བསྡུས་ནས་གཅུར། །ལྕགས་ཁང་གཅིག་རིམ་ཉིས་རིམ་གྱི། །ནང་དུ་བཅུག་ནས་མེ་སྦར་བསྲེག །ཟངས་ཆེན་ངར་མར་ཡོས་བཞིན་བརྔོ། །ཟངས་ཆེན་ཁྲོ་ཆུ་ཁོལ་མར་འཚོད། །ཚ་བའི་སྡུག་བསྔལ་དཔག་མེད་མྱོང་། །དེ་ནས་གྲང་བའི་དམྱལ་བར་ལྷུང་། །ལུས་ལ་གོས་མེད་ཆབ་རོམ་དང་། །ཁ་བའི་ནང་ནས་ཤིན་ཏུ་གྲང་། །སོ་ཐམ་ཨ་ཆུ་ཀྱེ་ཧུད་ཟེར། །ཆུ་བུར་བྱུང་ནས་ཆུ་བུར་བརྡོལ། །ཨུཏྤལ་པདྨ་ལྟ་བུར་གས། །པདྨ་ཆེན་པོ་ལྟར་གས་ནས། །གྲང་བའི་སྡུག་བསྔལ་དཔག་མེད་མྱོང་། །ཡར་ལ་ཐོན་པའི་དུས་མི་འབྱུང་། །དེ་ཕྱིར་ཐར་མེད་སྡུག་བསྔལ་རྒྱུ། །ཇག་ལ་མ་དགའ་ཇག་སྐྱུར་ཨང་།།གླུ་འདི་མཐོང་དང་ཐོས་ཚད་ཀྱི། །ཇག་པ་རྣམས་85

ལ་ཕན་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།འཁྲུགས་པ་མེད་པའི་ཞིང་ཁམས་ཀྱི། །མི་འཁྲུགས་པ་ལ་གསོལ་བ་འདེབས། །མི་རྣམས་འཁྲུག་རྩོད་བྱེད་པ་ཀུན། །ཉེ་བར་ཞི་བར་བྱིན་གྱིས་རློབས།།མི་རྣམས་ཕན་ཚུན་ནང་འཁྲུགས་ནས།།འཐབ་རྩོད་བྱས་པའི་ཉེས་དམིགས་ནི།།བཤད་ན་བརྗོད་ཀྱིས་མི་ལང་ཡང་། །ཅུང་ཟད་ཙམ་ཞིག་བདག་གིས་བཤད། །འཐབ་རྩོད་བྱེད་པའི་མི་རྣམས་ཉོན། །འཁྲུག་གཞི་བྱེད་པའི་མི་དེ་ཉིད། །ཚེ་འདིར་མྱུར་དུ་ཚེ་བསོད་འཛད། །ཕྱི་མར་དམྱལ་བ་ཐམས་ཅད་ཀྱི།།གཏིང་གི་དམྱལ་བ་ཡང་སོས་སྐྱེས།།ནམ་ཡང་ཡར་ལ་ཐོན་མི་སྲིད། །དམག་དཔོན་བྱས་ནས་འགྲོ་བ་དེ། །ཚེ་མཇུག་ཕལ་ཆེར་མཚོན་ཁར་འཆི། །འཆི་ཚེ་མནར་གཅོད་སྡུག་བསྔལ་ཆེ། །ཕྱི་མར་ལྷ་མིན་དམག་དཔོན་དུ། །སྐྱེས་ནས་ལྷ་དང་འཐབ་པར་འགྱུར། །འཐབ་ནས་ཕ་རོལ་བསད་པའི་མི། །དམྱལ་བ་ཡང་སོས་ནང་དུ་སྐྱེ། །འཐབ་སར་སོང་བ་ཐམས་ཅད་ཀྱང་། །ལྷ་མ་ཡིན་དུ་སྐྱེ་བར་འགྱུར། །གླེང་ལོག་མང་བོ་འཐེན་པ་དང་། །འཐབ་ནས་གསོད་དགོས་ཟེར་བའི་མིས། །ཕྱིན་ཆད་ཁ་གཡང་བཀྲ་ཤིས་གང་། །བརྗོད་ན་བཀྲ་མི་ཤིས་པ་འོང་། །ཕྱི་མ་གཤིན་རྗེའི་ཕོ་ཉ་ཡིས། །བཟུང་ནས་ལྕེ་ཕྱུང་ལྕེ་སྟེང་དུ། །ལྕགས་ཀྱི་ཕུར་བ་འདོམ་གང་འདེབས།།གླང་གི་ཀོ་བ་བཞིན་དུ་རྒྱོང་།།ལྕེ་སྟེང་གླང་གཉིས་དོར་86

བསྡེབས་རྨོ། །ཁ་རུ་ལྕགས་ཀྱི་ཐོ་ལུམ་དང་། །ཁྲོ་ཆུ་ཁོལ་མ་བླུགས་ནས་བསྲེག །ཕན་ཚུན་ཞེ་སྡང་ལངས་པ་ཡིས། །བསྐལ་པ་གྲངས་མེད་དགེ་རྩ་སྔོན།།བསགས་པ་ཡོད་ཀྱང་བརླགས་གྱུར་ནས།།བདེ་བ་ཅན་དུ་སྒྱེ་བ་འམ། །ས་རྡུལ་གྲངས་དང་མཉམ་པ་ཡི། །འཁོར་ལོས་སྒྱུར་རྒྱལ་བརྒྱ་བྱེན་དང་། །ཚངས་པར་སྐྱེ་ངེས་པ་རྣམས་ཀྱང་། །ངན་སོང་གསུམ་དང་ཁྱད་པར་དུ། །དམྱལ་ཁམས་བཅོ་བརྒྱད་ནང་དུ་སྐྱེ། །སྡུག་བསྔལ་མྱོང་བཞིན་འཕྲལ་འཕྲལ་དུ། །སྡིག་པ་བསགས་ནས་ཤི་འཕོས་ཀྱང་།།སླར་ཡང་དམྱལ་བའི་ནང་དུ་སྒྱེ། །ཡར་ལ་ཐོན་པའི་དུས་མི་འབྱུང་། །བསྐལ་ཆེན་མང་པོར་བདེ་འགྲོ་རུ། །སྐྱེ་བ་ཕར་ཞོག་བདེ་འགྲོ་ཡི། །སྒྲ་ཙམ་རྣ་བས་ཐོས་པ་དཀའ། །ཡུལ་ལ་འདུག་པའི་རྒན་རྒོན་རྣམས། །ཕ་རོལ་བསད་ན་དགའ་བའི་སེམས། །སྐྱེས་ན་ཕྱི་མར་དམྱལ་བར་འགྲོ། །འཐབ་ནས་བསད་པའི་མི་རྣམས་ནི།།ཤི་མ་ཐག་ཏུ་དམྱལ་བར་སྐྱེ།།ཕན་ཚུན་ཁྲོས་ནས་འཐབ་པའི་སར། །འབུ་སྲིན་རྐང་བས་གཅུར་བ་ཡང་། །ཤི་ན་དམྱལ་བར་འགྲོ་བར་བཤད། །འཐབ་རྩོད་བྱས་པའི་ཡུལ་ཕྱོགས་དེར། །སད་སེར་མུ་གེ་ནད་ཡམས་སོགས། །བཀྲ་མི་ཤིས་པ་སྣ་ཚོགས་འོང་། །ས་ཕྱོགས་ཁ་དོག་དམར་ལ་ནག །ངམ་གྲོག་གཡང་ས་རྡོ་གསེག་སོགས། །ཤིན་ཏུ་རྩུབ་པའི་ས་རུ་སྐྱེ། །ཚེ་བསོད་རྒྱས་པའི་སྐུ་རིམ་རྣམས། །བསྒྲུབས་ཀྱང་འགྲུབ་པར་མི་87

འགྱུར་གསུངས།།དེ་ཕྱིར་འཐབ་རྩོད་འཁྲུག་ལོང་འདི།།གང་གི་ས་ནས་བཅད་ན་བཟང་། །ཁྱད་པར་རེབ་གོང་ཕོ་སྐྱེས་ཚོ། །འཐབ་རྩོད་བྱེད་པ་གཏན་ནས་སྤོངས། །འཐབ་རྩོད་བྱེད་པ་ཕལ་ཆེ་བ། །དཔོན་པོ་རྒན་རིམ་ཁ་ཡིས་ལན།།དཔོན་པོ་རྒན་རིམ་ཐམས་ཅད་ཀྱིས།།དམྱལ་བའི་ཟངས་ཆེན་ཁ་མ་འབྱེད།།ཕལ་ཆེར་གསར་བུའི་ལག་གིས་ཕུང་། །གསར་བུ་རྣམས་ཀྱིས་དམྱལ་བའི་སྡུག །རིན་བྱིན་མ་ཉོ་མ་ཉོ་བཟང་། །རྒན་པ་རྣམས་ཀྱིས་ཁ་མ་ཉེས། །ཕོ་གསར་རྒན་པའི་གྲོས་ལ་ཉོན། །དཔའ་བོ་རྒྱ་སྟག་འདྲ་ན་ཡང་། །ཆོས་རྒྱལ་མདུན་ན་དཔའ་ས་མེད། །དཔའ་བོ་རྣམས་ཚོ་རང་ཚོད་ཟུངས། །འཐབ་ན་ཕ་རོལ་ཕམ་མོ་ཞེས།།སྨྲས་ན་རང་ཉིད་ཕམ་པ་ཡིན། །ཚེ་འདིར་ཚེ་ཐུང་ན་ཟུག་ཆེ། །མི་སྙན་གཏམ་ངན་མང་བོ་ཐོན། །རང་ཉིད་གཏན་ཕམ་བྱས་པ་ཡིན། །དེ་ཕྱིར་ཁོག་ན་སེམས་ཡོད་མི།།རྣམས་ཀྱིས་སྔོན་ཆད་ཉེས་པ་གང་།།བྱས་ལ་འགྱོད་པས་བཤགས་པ་དང་། །ཕྱིན་ཆད་མི་བྱེད་དམ་བཅའ་གྱིས། །དཔོན་པོ་རྒན་པ་སུ་ཡིན་ཀྱང་། །སྡེ་བ་ཕན་ཚུན་འཐབ་མོ་ནི། །བྱེད་དུ་མ་བཅུག་ཕན་ཡོན་ནི། །ཕྱི་མར་ལྷ་འམ་མི་ཡུལ་གྱི། །རྒྱལ་པོ་བློན་པོ་ཆེན་བོར་སྐྱེ། །སྡེ་བ་དེ་ཡི་འཁོར་དུ་སྐྱེ། །རྟག་ཏུ་བདེ་ཞིང་སྐྱིད་་་་ར་འགྱུར། །ཚེ་འདིར་ལྷ་མི་ཐམས་ཅད་ཀྱིས། །སྒྱེ་བོ་དེ་ལ་བྱམས་པར་འགྱུར། །འཐབ་རྩོད་མ་བྱས་ཡུལ་ཕྱོགས་དེ།།ཁ་དོག་88

དཀར་དང་སྔོ་ལྗང་སེར། །སྤང་ལྗོངས་མེ་ཏོག་སྣ་ཚོགས་བཀྲ། །མཚོ་དང་ཛིང་བུ་དུ་མ་འཁྱེལ། །ཆུ་བྱ་དུ་མས་སྐད་སྙན་འབྱེན། །ས་གཞི་བདེ་ཞིང་རབ་ཏུ་བདེ། །འཇམ་ཞིང་ཤིན་ཏུ་འཇམ་པར་འགྱུར། །ཆར་ཆུ་དུས་བབས་ལོ་ཕྱུགས་ལེགས། །ཚེ་རིང་ནད་མེད་ལུས་སེམས་བདེ། །དཔལ་འབྱོར་འཛད་མེད་གང་གཱ་ལྟར། །བདུད་དགྲའི་འཚེ་མེད་དམ་ཆོས་སྤྱོད། །བསམ་པའི་དོན་རྣམས་ཡིད་བཞིན་འགྲུབ། །བཀྲ་ཤིས་བདེ་སྐྱིད་ཕུན་སུམ་ཚོགས། །ཞི་རྒྱས་དབང་སོགས་ལས་གང་བརྩམས། །ཐམས་ཅད་ཐོགས་པ་མེད་པར་འགྲུབ། །རྒན་པ་དམག་ལ་མི་དགའ་ཞིང་། །ཁ་ནས་སོད་ཆོད་གཏུབས་ལ་སོགས། །བཀྲ་མི་ཤིས་པ་མི་སྨྲ་བས། །ཁ་གཡང་བཀྲ་ཤིས་གང་བརྗོད་ཀྱང་། །འཐབ་རྩོད་གཏན་ནས་སྤོང་བར་མཛོད། །སྡེ་རྣམས་བཟང་བོ་མི་ངན་པ། །འགའ་རེས་འཐབ་ཏུ་བཅུག་པ་རྣམས། །ཐབས་ཀྱིས་བསྡུམས་པའི་ཕན་ཡོན་ནི། །ཚེ་འདིར་ཚེ་རིང་ནད་མེད་པའི། །ཚེ་སྒྲུབ་མཆོག་ཏུ་འགྱུར་བ་ཡིན། །རྙེད་དང་བཀུར་སྟེ་བྱེད་པར་འགྱུར། །འཐབ་རྩོད་མང་བོ་བསྡུམས་པའི་མི། །སངས་རྒྱས་བྱང་སེམས་བྱེན་གྱིས་རློབས། །དཀར་ཕྱོགས་ལྷ་རྣམས་སྡོངས་གྲོགས་བྱེད། །འཆི་ཚེ་མནར་གཅོད་སྡུག་བསྔལ་མེད། །བར་དོར་སོང་ན་འཇིགས་སྐྲག་ཆུང་། །ཕྱི་མར་བདེ་བ་ཅན་ཞིང་ངམ།།ཡང་ན་ལྷ་མིའི་ནང་དུ་སྐྱེ།།མཛའ་89

བཤེས་མང་ཞིང་དགྲ་ནི་ཉུང་། །འཇིགས་པ་མེད་པར་བདེར་གནས་འགྱུར། །དེ་ཕྱིར་བླ་མ་དཔོན་པོ་ཚོ། །གྲོང་སྡེའི་འཐབ་རྩོད་ཐབས་ཀྱིས་སྡུམས། །བསྡུམས་ཀྱང་འགྲིག་ཏུ་མི་འཇུག་པའི། །མི་དེའི་ཁོག་ཏུ་གྱོད་འདྲེ་ཞིག །ཞུགས་ནས་མངོན་སུམ་ཡོད་པའི་རྟགས། །ཕྱིན་ཆད་མི་དེ་སུའི་ཁྱིམ་དུ། །འོངས་ན་བཀྲ་མི་ཤིས་པ་འོང་།།དེ་ལ་ཤིན་ཏུ་འཛེམས་ན་བཟང་།།འགྲིག་ཏུ་མ་བཅུག་ཉེས་པ་ཡིས། །ཚེ་འདིར་བརྒྱ་བསམ་གཅིག་ཀྱང་མི་འགྲུབ། །ཕྱི་མར་དམྱལ་བའི་གཏིང་དུ་སྐྱེ། །དེ་ཕྱིར་སེམས་ཡོད་མི་རྣམས་ཚོ། །གྱོད་འདྲེ་ཞུགས་པའི་མིའི་ཁ་ལ། །ཉན་ནས་འགྲིག་ཏུ་བཅུག་ན་བཟང་། །ཀུན་གྱིས་འགྲིག་ཏུ་མི་འཇུག་ན། །ཐམས་ཅད་སྙིང་ལ་ཞུགས་པ་ཡིན།།དེ་ལ་སྒུ་རིམ་ལེགས་པོ་གྱིས།།གྱོད་འདྲེ་དབང་དུ་མ་གཏོང་ཞིག །གྱོད་འདྲེའི་ཁོག་ཏུ་ཞུགས་རྣམས་ཀྱིས། །ཁ་ནས་མི་བཤད་དགུ་བཤད་དང་། །ལག་ནས་མི་འཁྱུག་དགུ་འཁྱུག་བྱེད། །སྡུམ་མཁན་བླ་དཔོན་ཁྱད་དུ་གསོད། །གྱོད་འདྲེའི་སྟབས་ཀྱིས་ཉིན་མོའི་དུས། །ས་གཅིག་མི་ཆགས་འགྲོ་སྙིང་འདོད།།ཟ་མ་ཟོས་ན་གང་བ་མེད། །མང་བོ་འཐུངས་ཀྱང་སྐོམ་པར་འགྱུར། །མཚན་མོ་གཉིད་ཡེར་འདང་ལོག་མང་། །དེ་འདྲའི་མི་ལ་བཤད་པ་ལས། །ཁོག་གི་གྱོད་འདྲེ་ཕུད་པའི་ཕྱིར། །དཀོན་མཆོག་གསུམ་ལ་གསོལ་བ་ཐོབས། །མཁའ་འགྲོ་ཆོས་སྐྱོང་འཕྲིན་ལས་བཅོལ། །90

ཅུང་ཟད་སྡུམ་མཁན་རང་ཡུལ་དུ། །འོངས་ནས་བདེ་བར་བསྡད་ན་བཟང་། །དེ་ནས་བསྡུམས་ན་ཕལ་ཆེར་ནི། །འགྲིག་པ་ཤིན་ཏུ་མང་བ་ཡིན། །ད་ཡང་ཉོན་དང་ཁྱེམ་པ་ཚོ། །ས་སྟེང་ཐམས་ཅད་ཀོ་བ་ཡིས།།གཡོགས་ན་འདོད་ཀྱང་ག་ལ་འདང་།།དེ་བཞིན་དགྲ་རྣམས་ཐམས་ཅད་ནི། །བསད་པར་འདོད་ཀྱང་ག་ལ་སོད། །ས་སྟེང་གཡོག་གིན་ཇེ་ཆེ་བཞིན། །དགྲ་རྣམས་བསད་ཀྱིན་ཇེ་མང་འགྱུར། །རྐང་ལ་ཀོ་བའི་ལྷམ་གྱོན་ན། །ས་སྟེང་གཡོགས་དང་འདྲ་བ་བཞིན། །ནང་གི་ཞེ་སྡང་གཅིག་བཅོམ་ན། །དགྲ་རྣམས་ཐམས་་ཅད་བསད་པ་འདྲ། །དེ་ཕྱིར་རྒན་གཞོན་སུ་ཡིན་ཀྱང་། །བཟོད་པའི་གོ་ཁྲབ་རྒྱབ་ཏུ་གྱོན།།བག་ཡོད་དྲན་ཤེས་རྟ་ལ་ཞོན།།བྱམས་པའི་མདུང་རིང་ལག་ཐོགས་ནས། །ཞེ་སྡང་དགྲ་འདི་ཆམ་ལ་ཕོབས། །སྒྱེ་བོ་བླུན་པོ་མི་ཤེས་པས།།དགྲ་རྣམས་ཆམ་ལ་ཕབ་ནས་ཁོ། །རྒྱུན་དུ་བདེ་བར་འདུག་སྙམ་ནས། །འཐབ་རྩོད་བྱས་པས་དུས་རྒྱུན་དུ། །བདེ་མེད་སྡུག་བསྔལ་དཔག་མེད་མྱོང་། །བྱེས་པར་ཕ་མས་བརྡུངས་པའི་ཚེ། །སྣ་ཚོགས་རྩེ་དགོད་ཕ་མར་བསླངས། །མགོ་སྐྱོར་བྲོས་ན་ཕ་མ་གཉིས། །བག་གིས་བརྡུང་བ་ཕར་ལ་ཞོག །ཞེ་སྡང་ཞི་ནས་འཛུམ་དགོད་བྱས། །བོས་ནས་རབ་ཏུ་གཅེས་པ་བཞིན། །བློ་གྲོས་ལྡན་པས་ཕ་རོལ་དགྲར། །སྣ་ཚོགས་ཐབས་ཀྱིས་བྱམས་བྱས་ན། །དགྲ་ཡང་གདུག་རྩུབ་སེམས་ཞི་སྟེ། །ཚུར་ལ་དེ་91

བས་བྱམས་གྱུར་ནས།།ཕན་ཚུན་བདེ་ཞིང་སྐྱིད་པར་འགྱུར།།བྲག་ལ་གཏམ་རྣམས་མ་སྨྲས་ན། །བྲག་ཆ་མང་བོ་མི་འབྱུང་བཞིན། །རང་ཁ་ཁ་རོག་བསྡད་གྱུར་ན། །ཁ་མཆུ་རྩོད་པ་མེད་པས་བདེ། །སྙེམས་ཆུང་བྱས་ནས་འདུག་ཤེས་ན། །བདེ་བ་རྒྱུན་མི་འཆད་པ་འཐོབ། །སྙོམས་ཆུང་་མི་ལུས་སྐྱིད་པ་མེད། །དོན་མེད་ཞིང་གི་གཉའ་འདབས་ནས།།ཁལ་ཆ་བཟང་བོ་གཅོག་པ་བཞིན།།མི་ངན་རེ་རེའི་ཁར་ཉན་ནས། །གཅེས་ཕྲུག་མང་པོ་མ་གསོད་ཨང་། །བཅོམ་ལྡན་མི་འཁྲུགས་ཞེས་བྱ་ལ། །གསོལ་བ་བཏབ་ནས་གླུ་དབྱངས་འདི། །བྱ་བཏང་ཚོགས་དྲུག་རང་གྲོལ་གྱིས། །མདོ་རྒྱུད་བླ་མ་གོང་མ་ཡི། །གསུང་སྒོས་རྣམས་དང་སྒོ་བསྟུན་ནས།།སྤྱིར་ནི་བོད་ཁམས་སྡེ་རྣམས་དང་།།སྒོས་སུ་དམུ་རྒོད་རེབ་གོང་གི །སྐྱེ་བོ་རྣམས་ལ་ཕན་ཕྱིར་བླངས། །བཅོམ་ལྡན་མི་འཁྲུགས་བྱེན་རླབས་དང་། །བདག་གི་བསམ་པ་བཟང་པོའི་མཐུས། །སྡེ་རྣམས་འཁྲུག་རྩོད་ཀུན་ཞི་ནས། །རྫོགས་ལྡན་དུས་བཞིན་སྐྱིད་པར་ཤོག །ཅེསཔ་འདི་ནི་བྱ་བཏང་ཚོགས་དྲུག་རང་གྲོལ་གྱིས་རེབ་གོང་གིས་འཐབ་རྩོད་མང་བོ་བྱེད་པ་ལ་ཡིད་སྐྱོ་་་་་ནས།དེ་རྣམས་ལ་ཅུང་ཟད་རེ་ཨེ་ཕན་སྙམ་ནས་རང་བཟོ་ལྟ་བུ་མ་ཡིན་པར་མདོ་དང་རྒྱུད་སྡེ་བླ་མ་གོང་མ་འགའ་རེའི་གསུང་སྒོས་དང་མཐུན་པར་སྨྲས་པ་འདིས་ཀྱང་བོད་ཁམས་སྤྱི་དང་། ཁྱད་པར་རེབ་གོང་གི་སྐྱེ་བོ་རྣམས་ལ་ཕན་ཐོགས་འབྱུང་བར་གྱུར་ཅིགམཁྱེན་རབ་རྗེ་བཙུན་འཇམ་པའི་དབྱངས།།ངུར་སྤྲིག་འཆང་བའི་ཚུལ་མཛད་པའི། །རྒྱལ་བ་བློ་བཟང་གྲགས་པ་ལ། །གསོལ་བ་92

འདེབས་སོ་བྱིན་གྱེས་རློབས། །གསང་སྔགས་བླ་མེད་རྣལ་འབྱོར་པ། །མ་གཏོགས་སྒྱེ་བོ་ཕོ་མོ་རྣམས། །འཕུང་བྱེད་རྒྱུ་ནི་ཆང་ནག་ཡིན། །ཆང་ལ་འདོད་ཆགས་ཞེ་སྡང་དང་།།གཏི་མུག་ང་རྒྱལ་ཕྲག་དོག་སོགས། །ཉོན་མོངས་སློང་བའི་རྒྱུ་རྣམས་ཚང་། །ཆང་འཐུང་དུས་ན་འདོད་ཆགས་ཆེ། །རང་གི་ཆུང་མས་མི་ཆོག་པར། །བུད་མེད་གཞན་ལ་སྤྱོད་སྙིང་འདོད།།རབ་བྱུང་སྡོམ་པ་ཤོར་བ་ཡང་།།ཆང་ནག་འཐུངས་ནས་ཤོར་བ་མང་། །ཆང་འཐུང་དུས་སུ་ཞེ་སྡང་ཆེ། །སྲོག་གཅོད་ལ་སོགས་སྡིག་པའི་ལས། །ཆང་འཐུང་དུས་སུ་བྱེད་པ་མང་།།ཆང་འཐུང་དུས་སུ་གཏི་མུག་ཆེ། །བདག་གཞན་གཉིས་ཀ་ངོས་མི་ཟིན། །གཏི་མུག་གཉིད་དུ་དབང་མེད་འགྲོ། །ཆང་འཐུང་དུས་སུ་ཕྲག་དོག་དང་། །ང་རྒྱལ་ཤིན་ཏུ་ཆེ་བ་ཡིན། །འཁོན་འཛིང་འཐབ་རྩོད་འཁྲུག་པ་རྣམས། །ཆང་འཐུང་དུས་སུ་འབྱུང་བ་མང་། །ཆང་འཐུང་མགོ་བཏུམས་ཤི་བ་མང་ ཆང་འཐུང་མཐའ་ལ་ལྷུང་བ་མང་། །ཆང་འཐུང་དོན་ཆེན་ཤོར་བ་མང་། །ཆང་འཐུང་ནོར་རྫས་བོར་བ་མང་།།ཆང་འཐུང་དགེ་སྦྱོར་ཆག་པ་མང་། །ཆང་འཐུང་གཞན་གྱིས་བསད་པ་མང་ ཆང་འཐུང་དབུལ་བོར་སོང་བ་མང་།།ཆང་འཐུང་མགོ་བོ་ན་བ་མང་།།ཆང་འཐུང་བདེ་བར་བསམ་པ་དེ། །སྤྱོན་པ་བདེའོ་སྙམ་པ་འདྲ། །ཆང་འཐུང་གཞན་ལ་མཐུ་གཏད་བྱས། །འཐབ་རྩོད་འཁོན་93

འཛིང་བྱས་པ་ན། །ཕྱི་མར་ལྷ་མ་ཡིན་དུ་སྐྱེ། །ཆང་འཐུང་རྡོ་རྗེའི་སྤུན་གྲོགས་ལ། །ཁྲོས་ན་རྡོ་རྗེ་དམྱལ་བར་སྐྱེ། །ཆང་འཐུང་ཆོས་རྩོད་ང་རྒྱལ་བྱས། །ཕྱི་མར་ལྕེ་ལ་ཐོང་གཤོལ་གྱིས།།བཙུགས་ནས་རྨོ་བའི་དམྱལ་བར་སྐྱེ། །ཆང་འཐུང་རྐུ་འཕྲོག་སྣ་ཚོགས་པ། །བྱས་ན་ཕྱི་མར་འི་དྭགས་ནི། །མཚོན་ཆའི་འཁོར་ལོ་ཅན་དུ་སྐྱེ། །ཆང་འཐུང་ངོ་ཚ་ཁྲེལ་མེད་ཀྱི། །བྱ་བ་བྱས་ན་ཕྱི་མ་ལ། །གླེན་ལྐུགས་དུད་འགྲོའི་གནས་སུ་སྐྱེ། །ཆང་འཐུང་ཁྲོས་ནས་གནོད་སེམས་ཀྱིས། །གཞན་ལ་གྲི་ཡིས་བརྒྱབ་གྱུར་ན། །ཕྱི་མར་དམྱལ་བ་ཡང་སོས་སྐྱེ། །ཆང་འཐུང་གཞན་གྱི་བུད་མེད་ལ།།སྤྱད་ན་ཕྱི་མར་ཤལ་མ་ལིའི།།སྡོང་་བོའི་རྩེ་ལ་དྲག་ཏུ་འདྲུད།།ཆང་འཐུང་ཁྱེ་ཡི་ལུས་སུ་སྐྱེ།།མི་རུ་སྐྱེས་ཀྱང་སྤྱོན་པར་སྐྱེ།།དེ་ཕྱིར་མདོ་སྡེ་དུ་མ་ནས།།ཆང་གི་ཉེས་པ་དུ་མ་གསུངས། །ར་ཁྱི་ཟེར་བའི་སྒྲ་དོན་ནི། །ར་ནི་འཐུངས་ན་ཤེས་རྒྱུད་ནི། །རྭ་ཅོ་བཞིན་དུ་གྱོང་ལ་ཟེར། །ཁྱེ་ནི་བཟི་ནས་ཁྱེ་སྤྱོན་བཞིན། །དགྲ་སྤུན་གཉིས་ཀ་མི་ཤེས་པར། །མི་འདོད་གནོད་པ་བྱེད་ལ་ཟེར།།ར་ཁྱེ་དེ་ཡི་སྟབས་ཀྱིས་ཐོགས།།ཚེ་འདིར་བཟའ་བཏུང་གོན་པ་ཡི།།མཉམ་ལ་མི་ཕན་ཕྱི་མ་རུ།།སྡུག་བསྔལ་མྱོང་རྒྱུའི་བདུད་ཀྱི་ཟས། །ཆང་ནག་འཐུངས་ནས་ཅི་ཞིག་བྱ།།དེ་ཕྱིར་ཁྱིམ་པ་ཕོ་མོ་ཚོ།།འཕུང་སྣ་ཐམས་ཅད་འདྲེན་པ་ཡི།།ཆང་ནག་དུག་ཆུ་བདུད་རྩི་བཞིན།།ཧེབ་ཀྱིས་མ་འཐུང་མ་འཐུང་94

ཨང་། །གནོད་ན་ཆང་ནག་བདུད་ཟས་ཆོད། །འཐུངས་ན་ཇ་ཞོ་བཟང་བོ་ཐུངས། །རྒྱལ་བ་བློ་བཟང་གྲགས་པ་ལ། །གསོལ་བ་བཏབ་ནས་གླུ་འདི་བླངས། །བློ་བཟང་གྲགས་པའི་བྱིན་རླབས་ཀྱིས།།ཆང་འཐུང་རྣམས་ལ་ཕན་པར་ཤོག །མགར་བ་ཞིག་གི་མདའ་གཞུ་གཉིས། །གཡུ་དང་གསེར་དུ་བསྒྱུར་མཛད་པའི། །སློབ་དཔོན་བཻ་རོ་ཙ་ན་ལ། །གསོལ་བ་འདེབས་སོ་བྱེན་གྱིས་རློབས། །ཉོན་དང་དུ་བ་འཐེན་མཁན་ཚོ། །དུ་བ་སྔོན་དུས་བདུད་མོ་ཡི། །མངལ་ཁྲག་ས་ལ་ལྷུང་བ་ལ། །སྨོན་ལམ་ལོག་པ་བཏབ་པའི་མཐུས། །འཇེན་ན་ཉེས་དམིགས་ཤིན་ཏུ་ཆེ། །དུད་འཐེན་ཉོན་མོངས་ཤིན་ཏུ་རགས། །ཁྱད་པར་ཞེ་སྡང་ཆེན་པོ་སྐྱེ། །དུ་བ་རྒྱུན་དུ་འཐེན་པའི་མིར། །འཕོ་བ་བཏབ་ཀྱང་ཐེབས་པ་དཀའ། །ལྷ་སྲུང་བཟང་བོ་བསྟེན་ན་ཡང་། །དུད་འཐེན་རྣམས་ལ་འཁོར་བ་དཀའ། །དུད་པ་སོང་བའི་ཕྱོགས་དེ་ན། །དཀར་ཕྱོགས་ལྷ་ཀླུ་ཡོད་ན་གནོད། །ཕྱི་མར་དུད་འཇེན་དམྱལ་བར་སྐྱེ། །དུད་འཚོང་དུད་སྒྲོན་འཁོར་ནས་སྐྱེ། །དམ་པ་འགའ་རེས་གསུངས་ཞེས་གྲགས། །ཚེ་འདིར་ཟས་གོས་ཚབ་ཏུ་ཕན། །མི་དགོས་ལྷག་པར་གནོད་པར་འགྱུར། །དབུལ་བོར་སོང་བ་ཕལ་ཆེ་བ། །དུད་འཇེན་མང་བོ་ཡོད་པས་འཕུང་། །ཁྱེམ་ཚང་གཅིག་ལ་དུད་འཐེན་གསུམ། །ཡོད་ན་ཡར་ཡོང་ཅུང་ཟད་མེད། །དེ་ཕྱིར་95

འདི་ཕྱི་གཉིས་མི་ཕན། །དུ་བ་ཆོད་ཅེས་མི་གཅོད་ཅིང་། །བཅད་ཀྱང་ཕྱི་ནས་འཐེན་པ་ལ། །བདུད་མོའི་བྱིན་རླབས་ཞུགས་པ་ཡིན། །ཡ་རབས་དད་ཅན་ཐམས་ཅད་ཀྱིས། །འདི་ཕྱི་གང་ལའང་མི་ཕན་ཁར། །ལྷག་པར་གནོད་པར་འགྱུར་བ་ཡི། །བདུད་མོའི་དུག་འདི་མ་འཐེན་སྒྱུར། །སློབ་དཔོན་བཻ་རོ་ཙ་ན་ལ། །གསོལ་བ་བཏབ་ནས་གླུ་འདི་བླངས། །བཻ་རོ་ཙ་ནས་བྱིན་གྱིས་རློབས། །དུད་འཐེན་རྣམས་ལ་ཕན་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ། །རེབ་གོང་མུན་གླིང་ལྟ་བུ་ལ། །གངས་ལ་ཉི་འོད་འཁྱིལ་འདྲ་བའི། །རྗེ་བཙུན་སྐལ་ལྡན་རྒྱ་མཚོ་ལ།།གསོལ་བ་འདེབས་སོ་བྱེན་གྱིས་རློབས། །རོང་གི་མི་ནག་ཕལ་ཆེར་གྱེས།།མཛོ་གཡག་གླང་ལ་ཞིང་རྨོ་དུས། །སྣ་ཕུག་ཚ་སྣ་བླངས་ནས་ཁྲིད། །གཉའ་ཤིང་ལྕི་མོ་གཉའ་ལ་བཞག །ཐོང་ལྕགས་ཟད་པོ་སྣེར་སྤྲད་པའི། །ལྕི་ཞིང་གཤོལ་མདའ་རིང་བ་ཡི། །གཤོལ་ངན་དེ་ཡི་སྟེང་དུ་བཀལ། །སྲ་ལོག་ཉིས་ལོག་རྒྱག་པའི་ཚེ། །ལག་གཉིས་ཤུགས་དྲག་གཤོལ་མནན་ནས།།ཞིང་རྨོས་ཉིན་ནས་གཉའ་བ་སྐྲངས།།ཟོམ་ལྟར་སོང་ནས་རེག་མི་ཉན།།ས་རྣམས་ཤིན་ཏུ་སྲ་བ་ཡིས།།གཉའ་བ་ན་ནས་འཐེན་མ་ཐུབ། །ཅུང་ཟད་བསྡད་ན་ཁོ་ཁྲོས་ནས།།དབྱུག་པ་ཆག་རག་བར་དུ་བརྡུངས། །རྨ་མེད་ལུས་པོ་ན་ཚས་འགེངས། །བདུད་96

པོ་རྣམས་ཚོ་དེ་འདྲ་བརྡུངས། །ཁྱེད་རྣམས་གཅེས་ཕྲུག་གསོད་མཁན་གྱེ། །ལག་དམར་དེ་གཉིས་མ་རེད་མོད། །རྒྱུགས་ནས་མ་སོང་དལ་མི་རུང་།།སྙིང་རྗེ་མེད་པའི་བདུད་པོ་ཚོ།།ཁྱེད་རྣམས་ཕྱི་ནས་འདྲེ་ཞིག་གིས། །འདེད་ཀི་ཡོད་ནི་མིན་མོ་སྙམ། །ཅུང་ཟད་ངལ་རེ་གསོ་རུ་ཆུགས། །ལག་གཉིས་མནན་ནས་གཤོལ་སའི་གཏིང་། །འགྲོ་གི་བཅུག་ནས་ས་འོག་ན།།ལེན་རྒྱུ་བདུད་པོ་རྣམས་ཚོར་ཅི། །ཁ་ནས་ཡང་མོ་གྱེས་ལ་རྨོས། །ཞིང་གི་ཕ་རིའི་སྣོ་མོ་ནས། །ཚུ་རིའི་སྡེ་ལ་འབུད་རག་བར། །དབྱུག་པས་གསུམ་བཞི་དྲུག་བདུན་བརྡུང་། །གཅིག་གཉིས་ཙམ་རེ་མ་མཐའ་བརྡུང་། །དེ་ལྟར་བརྡུངས་ན་ཉིན་རེ་ལ། །ཅི་ཙམ་བརྡུང་གི་བསམ་བློ་ཐོངས། །བདུད་པོ་ཁྱོད་ཚོ་ཞིང་རྨོ་བཞིན།།དབྱུག་པས་བརྡུངས་ན་ཅི་འདྲ་ཡིན། །ཨེ་སྐྱིད་ངེས་པར་སྐྱིད་མོད་སྙམ། །བདུད་པོ་ཁྱེད་རྣམས་རྡུང་ཚུལ་ཚོར། །བལྟས་ན་སྐྱིད་ཅིག་ཡོད་ལས་ཆེ། །མེད་ན་རང་ལུས་དཔེ་ལོངས་ལ། །མཛོ་གཡག་གླང་རྣམས་གང་ལ་ཡང་ མི་འདོད་སྡུག་ལ་མ་གཏོད་ཅིག །ཁྱད་པར་སྟེང་ནས་ཉི་མས་བསྲེགས། །ཁོག་ན་ལྟོགས་སྐོམ་གཉིས་ཀྱིས་གདུངས། །གཉའ་ན་ཐུར་དུ་ཤིང་གིས་མནན། །སྔོན་གྱི་སྣ་ནས་བདུད་པོས་འཐེན། །ཕྱི་ནས་བདུད་པོས་བརྡུངས་ནས་དེད། །སྲ་བའི་ལམ་ཁ་རྨོ་བའི་དུས། །ལག་པ་ཟུང་གིས་གཤོལ་མནན་ཚེ། །གཉའ་བ་ཁོང་དུ་ཤོར་97

ནས་འགྲོ། །དབུགས་རྣམས་ཐམས་ཅད་སྟོད་དུ་འཚང་། །ལྕེ་སྣར་ཧ་ཞིང་ལུས་པོ་འདར། །ཤ་རུས་འགས་འདྲའི་སྡུག་བསྔལ་མྱོང་།།ཤ་རུས་འགས་ཀྱང་མ་སོང་ན།།བདུད་པོས་བརྡུངས་ནས་སྡོད་མི་འཇུག །དགུང་དུས་རྩྭ་མེད་ཆུ་མི་ལྡུད། །དམྱལ་བ་ཟེར་བ་གཞན་ན་གང་། །ཁྲེལ་མེད་དེ་འདྲ་མ་བྱེད་ཨང་།།དེ་ལྟར་བྱས་ན་བསོད་ནམས་འཛད། །ཕྱི་མར་དམྱལ་བའི་གནས་སུ་འགྲོ། །མཛོ་གཡག་གླང་གི་ལུས་བླངས་ནས། །གཤིན་རྗེ་ཞིང་རྨོ་བརྡུངས་ནས་འདེད། །ཁྲེལ་མེད་མི་ཚོ་དེ་ཁར་ཆུགས། །ཚད་ཚད་རན་རན་ཉོས་ནོ་ཡིན། །སྙིང་རྗེ་ཅན་གྱི་ཁྲེལ་ཡོད་ཚོ། །ཁྲེད་མེད་བྱ་བ་དེ་མ་བྱེད། །ཞིང་ནི་ལས་ཀྱིས་རྨོ་དགོས་ཀྱང་། །གཉའ་ཤིང་ཡང་མོ་འཇམ་པོ་དང་། །ཐོང་ལྕགས་གསར་བ་སྤྲད་པ་ཡི། །གཤོལ་མདའ་ཧ་ཅང་མི་རིང་ཞིང་། །ཧ་ཅང་མི་ཐུང་འཚམ་པ་དང་། །ལག་པས་ཅུང་ཟད་གནོན་མི་དགོས། །ས་ཡི་གཏིང་དུ་འཛུལ་འགྲོ་བའི། །གཤོལ་བཟང་དེ་འདྲས་རྨོ་བའི་དུས།།རྡོ་དང་དབྱུག་པས་ཧ་ཅང་ནི། །རྔ་ལ་རྡུང་རྡུང་མ་བྱེད་པར།།གཤོལ་ཡང་ཧ་ཅང་སའི་གཏིང་དུ། །འཛུལ་དུ་མ་འཇུག་ཚད་ཅིག་གིས། །རྨོས་ལ་མཚམས་མཚམས་ངལ་རེ་གསོས། །དགུང་དུས་འདི་གཉིས་སྙིང་རེ་རྗེ། །སྙམ་དུ་རྩྭ་ཆུ་བཟང་བོ་བྱེན། །དེ་ལྟར་བྱས་ན་ཚེ་འདིར་ཡང་། །ཚེ་དང་བསོད་ནམས་ཆེར་མི་གནོད། །ཕྱི་མར་རྣམ་སྨིན་ཆེར་མི་98

མྱོང་། །རྗེ་བཙུན་སྐལ་ལྡན་རྒྱ་མཚོ་ལ། །གསོལ་བ་བཏབ་ནས་གླུ་འདི་བླངས། །རྗེ་བཙུན་སྐལ་ལྡན་བྱེན་རླབས་ཀྱིས། །ལོག་རྒྱག་རྣམས་ལ་ཕན་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།བདག་ལ་རྒྱལ་བ་ལས་ལྷག་པའི། །དྲིན་ཅན་རྩ་བའི་བླ་མ་མཆོག །ཆོས་རྒྱལ་ངག་གི་དབང་བོ་ལ། །གསོལ་བ་འདེབས་སོ་བྱིན་གྱེས་རློབས། །ནགས་ལ་འགྲོ་བའི་ཤིང་ཐུན་ཉོན། །ནགས་ལ་ཡར་ལ་འགྲོ་བའི་ཚེ། །སེམས་མེད་ལ་ལས་བོང་བུར་ཞོན། །སྟེང་ནས་གླུ་ཚོ་ལེན་གྱིན་འགྲོ། །སོང་ནས་ནགས་ལ་སླེབས་མ་ཐག །བོང་བུ་རྩྭ་ཆུ་མེད་སར་བཏགས། །རི་ཡི་ཡར་གྱེ་ངོས་ལ་སོང་། །ཤིང་མང་བཏུས་ནས་རི་རྩར་འོངས།།བོང་བུས་མི་ཐེག་ཙམ་ཞིག་བཀལ། །དབྱུག་པ་ཞིག་གིས་བརྡུངས་ནས་དེད། །ལ་རྩ་ཞིག་ཏུ་སླེབས་པའི་ཚེ།།བོང་བུ་དགྱེ་ནས་ཅུང་ཟད་ཅིག །བསྡད་ན་སྟོང་དུ་སྟེར་རྒྱུ་བོ། །ཡེ་ཞེས་དབྱུག་པས་མང་བོ་བརྡུང་།།དེ་ནས་བུང་བུ་ཡར་ལ་སོང་།།ལ་ཡི་རྐེད་དུ་ཐོན་པའི་དུས།།འགྲོ་མ་ཐུབ་པར་ཉལ་བའི་ཚེ། །ཁྲོས་ནས་རྡོ་དང་དབྱུག་པས་བརྡུངས། །ཤ་རྣམས་པགས་པའི་ནང་དུ་བླུགས། །ཕྱི་ནས་རྨ་མེད་ཁོང་ནད་བཅས། །ལུས་པོ་ཐམས་ཅད་ན་ཚས་གང་། །ཡར་ལ་ལངས་ཚེ་ཡང་བརྡུངས་ནས། །རོ་སྨད་འཁྱོགས་ནས་འགྱེལ་ལ་བྱས། །འཆི་ལ་ཐུག་རུང་མ་སོང་ན།།ཅུང་ཟད་ཙམ་ཡང་སྡོད་མི་འཇུག །འགྲོ་ན་99

ཁལ་ལྕི་འགྲོ་མི་ནུས།།འཆི་ལ་ཁད་ཀྱི་སྡུག་བསྔལ་མྱོང་།།འཆི་དང་མི་འཆི་གཉིས་ཀྱི་མཚམས། །ཡུལ་ངན་མུ་གེ་ལྗོངས་སུ་སླེབས། །ནས་སྲན་ཆས་སོགས་ཕར་ལ་ཞོག །རྩྭ་ཡང་མི་སྟེར་སྒ་བླངས་ནས། །བྱེས་པ་འགའ་རེས་སྒོ་ཚོར་འདེད། །ཁལ་ལྕི་སྒ་སྟན་ངན་སྟབས་ཀྱིས། །རྒྱབ་རྣམས་ཐམས་ཅད་སྒལ་བར་སོང་། །གློ་དང་རྨེད་གཉིས་ངན་སྟབས་ཀྱིས། །གཡས་གཡོན་གློ་སྐྲངས་འཕོངས་བཤུས་དམར། །ཁྭ་ཏ་སྐྱ་ཀ་སྟེང་དུ་བབས།།ཀ་དང་ཨ་སོགས་སྐད་རིགས་བསྒྱུར། །རྣ་སྤྲུགས་རྔ་མ་ཙབ་ཙབ་བྱེད། །སྙིང་རྗེ་ཅུང་ཟད་ཙམ་ཡང་མེད། །གཞན་སྡུག་མི་ཤེས་སྙིང་ནག་ཚོ། །ཁྱེད་ཚོར་དེ་འདྲའི་ཁལ་ལྕི་བཀལ། །བརྡུངས་ནས་དེད་ན་ཅི་འདྲ་ཡིན། །རང་གི་ལུས་ལ་དཔེ་ཞོག་ལ། །ཁྲེལ་མེད་ན་རག་མ་བྱེད་ཨང་། །བོང་བུའི་རྒྱབ་རྣམས་སྒལ་བས་ཁེངས། །འཕོངས་ཟད་ཤེད་ངན་ལོ་ལོན་ཡང་། །བོང་བུ་འདི་ཉིད་སྙིང་རེ་རྗེ། །ཉི་མ་ཁ་ཤས་སོས་དལ་དུ། །སྡོད་དུ་ཆུགས་ཞེས་ཁྱེམ་ཚང་གི །ནང་ནས་གཅིག་གིའང་བཤད་མི་མེད། །ཉིན་གཅིག་དལ་བུར་སྡོད་མི་འཇུག །ལུད་སྒྱེལ་ཤོག་བཀལ་ཤིང་ཕྱིར་ཁྱེར། །མི་འདོད་སྡུག་བསྔལ་སྣ་དགུ་བོ། །བཅོལ་ནས་རྒས་ཚེ་གཞན་ལ་བཙོངས། །བཙོང་ས་ཚང་གིས་དེ་བས་ཀྱང་། །སྡུག་ལ་གཏད་ནས་འཆི་བར་འགྱུར། །སྐྱིད་ཅིག་ཉིན་གཅིག་མྱོང་མི་འགྱུར།།དེ་ལྟར་བོང་བུར་མི་བྱམས་པར། །ཁལ་ལྕི་100

རྡོ་དང་དབྱུག་པས་བརྡུང་། །རྩྭ་ཆུ་མི་སྟེར་རྒས་པའི་དུས། །རྒྱ་ལ་སོགས་པར་བཙོངས་གྱུར་ན། །ཚེ་བསོད་རྒྱས་པ་ཕར་ལ་ཞོག །ཚེ་མཇུག་བོང་བུ་ཙམ་མེད་པར། །ཁྱེམ་ཚང་བཟའ་བ་ཐམས་ཅད་ཀྱིས། །ཁུར་བོ་འཁུར་དགོས་དུས་ཚོད་འབྱུང་། །ཕྱི་མར་བོང་བུ་སོགས་སུ་སྐྱེས། །སྡུག་བསྔལ་དཔག་མེད་མྱོང་བར་ངེས། །དེ་ཕྱིར་དེ་འདྲ་མ་བྱེད་པར། །ཁྲེལ་ཡོད་རྣམས་ཚོ་འདི་བཞིན་མཛོད། །སྒ་སྟན་གློ་རྨེད་འཇམ་པོ་གྱིས། །ཁལ་གང་འགེལ་ཡང་ཡང་མོ་ཁོལ། །རྡོ་དང་དབྱུག་པས་མ་བརྡུངས་པར། །ཡུལ་དུ་བོང་བུ་སླེབས་མ་ཐག །གྲོ་སྲན་ལ་སོགས་ཆས་བཟང་བྱེན། །དེ་ནས་རྩྭ་མང་ཆུ་བླུད་ལ། །ཉི་མ་ཁ་ཤས་ངལ་གསོར་ཆུགས། །རྒས་ཚེ་བོང་བུ་དྲིན་ཅན་ཞེས།།དྲིན་དེ་ཡང་ཡང་དྲན་བཞིན་དུ།།རྒྱུན་དུ་སོས་དལ་སྡོད་དུ་ཆུགས། །ཤི་ཚེ་རུས་པར་ཡི་གེ་བྲིས། །དྲིན་གཟོ་མ་ཎི་པདྨེ་ཐོན། །དེ་ལྟར་བྱས་ན་ཚེ་འདིར་ཡང་།།ཚེ་དང་བསོད་ནམས་རྒྱས་པ་དང་།།ཕྱི་མ་མཐོ་རིས་ལྷའང་མིར། །སྐྱེས་ནས་བདེ་ཞིང་སྐྱིད་པར་འགྱུར། །དེ་ཕྱིར་ཁྲེལ་ཡོད་གཞུང་བཟང་ཚོ། །བོང་བུར་དེ་ལྟར་བྱམས་པར་མཛོད། །ཆོས་རྒྱལ་ངག་གི་དབང་བོ་ལ། །གསོལ་བ་བཏབ་ནས་གླུ་འདི་བླངས། །ཆོས་ཀྱི་རྒྱལ་པོའི་བྱེན་རླབས་ཀྱིས། །ཤིང་ཐུན་རྣམས་ལ་ཕན་པར་ཤོག །ཞལ་ཆེམས་མགུར་དབྱངས་ལེན་བཞིན་དུ། །ཞིང་ཁམས་101

གཞན་དུ་གཤེགས་པ་ཡི། །མ་ཅིག་ལབ་ཀྱི་སྒྲོན་མ་ལ། །གསོལ་བ་འདེབས་སོ་བྱེན་གྱེས་རློབས། །འབྲོག་གི་བུད་མེད་ངན་མ་ཡིས། །བེའུ་ལུ་གུ་རེའུ་ལ། །འོ་མ་ནུ་རུ་མི་འཇུག་པར། །ཡོད་ཚད་བཙིར་ནས་འཐེན་སྟབས་ཀྱིས། །བེའུ་ལུ་གུའི་རོ་སྨད་ཀུམ། །རྡང་ན་གཞུ་ལྟར་གུག་ནས་འདུག །རྡང་ནས་འཕུད་དུས་ཕོ་ནད་ཀྱིས། །བཟུང་བའི་མི་བཞིན་ལྷོད་པོར་འགྲོ། །སོང་ནས་མར་ནུས་འོ་མ་མེད། །མགོ་རྡུང་བྱས་ནས་ལན་འགའ་འབའ། །ཡི་ཆད་ཅུང་ཟད་དགྱེ་ནས་བསྡད། །དེ་ནས་འོག་ཏུ་རྒྱུགས་ན་ཡང་། །མ་ཡིས་ནུ་མ་ཚ་སྟབས་ཀྱིས། །ནུ་གི་མི་འཇུག་ཕར་ཚུར་འགྲོ།།སོང་ཚེ་སྔར་ལྟར་གུག་ནས་འདུག །བདུད་མོས་འོ་མ་བཙིར་སྟབས་ཀྱིས། །རེའུ་ལུ་གུ་གཉིས་ཀྱི་མགོར། །དབྱར་ཡང་དགུན་དེ་འོངས་པ་འདྲ། །ཕུང་བོ་ཐར་ཞིག་ཆོད་མི་འགྱུར། །བེའུ་རྒྱུན་དུ་ཕུར་བར་བཏགས། །སྐེ་ཡི་སྤུ་ཟད་ཕུང་བོ་བཙོག །སྐེ་ཕྲ་ཁོག་སྨད་ཀུམ་ནས་འདུག །བཏང་ན་ནད་པ་ཟུངས་ཟད་བཞིན། །རྒྱུག་མི་ཐུབ་པར་དལ་བུར་འགྲོ། །འོ་མ་ནུ་རྒྱུ་མེད་པ་དང་།།མ་ཡི་གློ་ནས་མི་སྡོད་པར།།ཚུར་ཚོ་འོངས་ནས་ཅུང་ཟད་འདུག །དེ་ནས་སོང་ནས་ཨེ་ཡོད་བལྟ།།མ་ཡང་ནུ་མ་ཚ་སྟབས་ཀྱིས།།ལན་རེ་ནུ་རུ་མི་འཇུག་འགྲོ། །བེའུ་ལུ་གུ་རེའུ་ནི། །ལུས་ངན་རྣམས་ཀྱི་ཨ་མ་ལ། །འོ་མ་ཡོད་ཀྱང་འཐུང་དབང་མེད། །ཉི་མ་གཅིག་ནི་མ་ཡིན་པར། །རྩྭ་ཟ་ཆུ་102 —

འཐུང་ཐུབ་རག་བར། །ལྟོགས་སྐོམ་འཁྱག་པའི་སྡུག་བསྔལ་མྱོང་། །ཕར་ལ་མི་འཆི་ཚུར་མི་གསོན། །བེའུ་ལུ་གུ་རེའུ་ལ། །སྡུག་བསྔལ་མྱོང་དུ་བཅུག་ནས་ནི། །འོ་མ་ཞོ་ཚོ་འཐུང་བ་དེ། །ཨ་ཕ་ཨ་མ་གཉིས་ཀྱི་ཁྲག །འཐུང་དང་ཁྱད་པར་ག་ལ་ཡོད། །བེའུ་ལུ་གུ་རེའུ་རྣམས། །བདུད་མོའི་རྩ་ན་སྡུག་འདུག་བྱས། །བདུད་མོ་རྣམས་ཚོ་བཟའ་བཏུང་གཉིས། །མེད་པར་ཉི་མ་མང་བོ་ལ། །འདུག་ཐུབ་བསམ་བློ་ཞིབ་ཏུ་ཐོངས།།དེ་ལྟར་ཕྱུགས་ལ་མ་བྱམས་ན། །ནོར་དང་ར་ལུག་ལོ་རེ་བཞིན། །ནད་ཀྱིས་ཤི་ནས་ཇེ་ཉུང་འགྲོ། །ཤི་ན་བསོད་ཟད་བདུད་མོ་ཚོ། །བདུད་ཟེའུ་བཟུང་ནས་ཅི་འཐེན་སྙམ། །ཕྱི་མར་དེ་ཡི་རྣམ་སྨིན་གྱིས། །བེའུ་ལུ་གུ་རེའུ་རུ། །སྒྱེས་ནས་སྡུག་བསྔལ་མྱོང་བར་འགྱུར། །བདུད་མོ་རྣམས་ཚོ་རང་ལུས་དཔེ། །ཞོག་ལ་ན་རག་མ་བྱེད་ཨང་། །འབྲོག་པའི་བུད་མེད་བཟང་མོ་ཡིས། །བེའུ་ལུ་གུ་རེའུ་ལ། །མ་ཡི་འོ་མ་འཐུང་དུ་བཅུག །ཅུང་ཟད་ཙམ་མིན་མ་བཞོས་པས། །ལུ་གུ་རེའུ་ཐམས་ཅད་སྐྱིད། །རྡང་ན་ཐམས་ཅད་བདེ་བར་ཉལ།།མ་མོ་ར་མ་གཅིག་འབའ་ཡང་། །ཐམས་ཅད་ལངས་ནས་འབའ་དིར་བྱེད། །མང་བོ་འཐེན་ཞིང་ཡང་ཡང་འབའ། །བཏང་ན་དགོ་ཕྲུག་བཞིན་དུ་ལྡིང་། །མ་ཡི་འོག་ཏུ་རྒྱུགས་ནས་ནུ། །ལྟོ་བ་འགྲངས་ཚེ་ལུས་ཤིག་སྤྲུགས། །འགྱིང་ནས་ཛིང་བཏང་གནམ་ཚོ་ལྡིང་། །ས་འབུར་གང་103

ཡོད་སྟེང་ཚོ་འགྲོ།།ལྷ་མོས་འོ་མ་མ་འཐེན་པས།།རེའུ་ལུ་གུ་གཉིས་ཀྱི་མགོར། །དགུན་ཡང་དབྱར་དེ་འོངས་དང་འདྲ། །ཕུང་བོ་ཐམས་ཅད་ཐར་བཅད་ནས།།རེའུ་ལུ་གུའི་ལུས་པོ་མཛེས།།བེའུའི་སྟེང་ན་སྤུ་ཞག་ཡོད།།རི་དྭགས་བཞིན་དུ་ཡིད་དུ་འོང་།།བཟུང་ན་གཞོན་ནུས་མི་ཐུབ་འཆོར།།བཏང་ན་འབྲོང་ཕྲུག་བཞིན་དུ་རྒྱུག །ནུས་ནས་འགྲངས་ཚེ་ས་ཚོ་བསྣམ།།རྔ་མ་བསྒྲེངས་ནས་ཡར་མར་ཚོར། །རྒྱུགས་པས་ཡུན་རིང་ཟིན་མི་འགྱུར། །བེའུ་ལུ་གུ་རེའུ་རྣམས། །ལྟོ་བ་འགྲངས་སུ་བཅུག་ནས་ནི།།འོ་མ་འཐུངས་ན་ལྷའི་བདུད་རྩི། །འཐུང་དང་ཁྱད་པར་ག་ལ་ཡོད། །བེའུ་ལུ་གུ་རེའུ་རྣམས། །ལྷ་མོའི་རྩ་ན་བདེ་བར་ཉལ། །དེ་ལྟར་ཕྱུགས་ལ་བྱམས་བྱས་ན།།ནོར་དང་ར་ལུག་ལོ་རེ་བཞིན། །ཇེ་མང་ཇེ་མང་འགྲོ་བ་ཡིན། །ཇེ་འཕེལ་སོང་ན་ལྷ་མོ་ཚོ། །ལྷ་ཟེའུ་ཟུངས་ལ་ད་ཡང་འཇེན། །ཕྱི་མར་ཕྱུག་པོའི་གཅེས་ཕྲུག་ཏུ། །སྐྱེས་ནས་འོ་ཞོ་འཐུང་བར་འགྱུར། །ལྷ་མོ་རང་ལུས་དཔེ་ལོངས་ལ། །ཡ་རབས་དེ་འདྲ་གྱེས་ཤིག་ཨང་།།མ་ཅིག་ལབ་ཀྱི་སྒོན་མ་ལ།།གསོལ་བ་བཏབ་ནས་གླུ་འདི་བླངས། །མ་ཅིག་ལབ་སྒྲོན་བྱིན་རླབས་ཀྱིས། །བུད་མེད་རྣམས་ལ་ཕན་པར་ཤོག །ཉོན་དང་ཁྱིམ་པ་ཕོ་མོ་ཚོ། །ཁྱེམ་ཚང་ངན་པས་སྒོ་ཁྱེ་ལ། །ལྟོ་མ་བླུད་པས་གཞུ་ལྟར་གུག །སྒོ་རྩར་ཆ་མེད་མི་བྱུང་དུས། །ཁྱི་དེ་104

ཟུག་ཚེ་ཁྱེམ་དུ་བལྟས། །སྐད་ནི་སྙོམས་སྙོམས་ཤིག་ཕུད་ནས། །འུག་གེ་འུག་གེ་ལན་འགའ་ཟུག །ཁྱིམ་ན་བཟའ་བཏུང་ཞིག་གི་སྒྲ།།གྲག་པ་ཐོས་ན་ནང་དུ་རྒྱུགས།།སོང་ན་རོ་འདྲད་ག་ལ་སྟོས།།ཟེར་ཞིང་རྡོ་འམ་དབྱུག་པ་ཡིས། །བརྡུངས་ནས་སོང་ཟེར་སྒོ་རུ་འདེད། །ངུ་ཟུག་བྱེད་ཅིང་རྐང་ལག་འཐེང་། །ཨ་ལོང་བཞིན་དུ་འཁྱེལ་ནས་ཉལ།།རྒས་ཚེ་མཚེར་ནས་འཇོག་པ་མང་།།སྒོ་ཡི་ཁྱེ་དེ་རྒུད་ཙ་ན། །ཁྱེམ་ཚང་དེ་བའི་མཚང་ཞིག་ཡིན།།ཕྱི་མར་རྣམ་སྨིན་ཤིན་ཏུ་ཆེ། །དེ་ཕྱིར་ཁྱེམ་པ་ཕོ་མོ་ཚོ། །ཁྲེལ་མེད་དེ་འདྲ་མ་བྱེད་ཨང་།།ཉོན་དང་ཁྱིམ་པ་ཕོ་མོ་རྣམས། །ཁྱིམ་ཚང་བཟང་བོས་སྒོ་ཁྱེ་ལ། །ལྟོ་མང་བླུད་པས་མདའ་ལྟར་དྲང་། །སྒོ་རྩར་ཆ་མེད་མི་བྱུང་དུས། །ཟུག་ཚེ་ངར་སྐད་ཤིན་ཏུ་མཐོ། །རྒྱུགས་ཚེ་རྟ་བས་བང་མགྱོགས་ཤིང་། །མཆོངས་ཚེ་རྒྱ་སྟག་བཞིན་དུ་ལྡིང་། །འདུག་ཚེ་སེང་གེ་བཞིན་དུ་འགྱིང་། །སྒོ་ཡི་ཁྱེ་དེ་དར་ཙ་ན། །ཁྱིམ་ཚང་དེ་བའི་རྒྱན་ཞིག་ཡིན། །ཕྱི་མར་ཕན་ཡོན་དཔག་མེད་འཐོབ། །དེ་ཕྱིར་ཁྱེམ་པ་ཕོ་མོ་ཚོ།།ཡ་རབས་དེ་འདྲ་གྱིས་ཤིག་ཨང་།།ཞེས་པ་འདི་ཡང་ཚོགས་དྲུག་རང་གྲོལ་གྱིས་ཁྱིམ་པ་ཕོ་མོ་ཡོངས་ལ་ཕན་ཕྱིར་སྨྲས་པའོ།།ཁྱེམ་པ་དད་ཅན་རྣམས་ཚོ་ཉོན།།ཁྱིམ་ཚང་ངན་པས་གཡོག་པོ་ཡི། །ལུས་ལ་ཆད་ཆོད་ཚེམས་དུག་བསྐོན། །སྐོམ་དུ་ཇ་མིན་ཆུ་105

མིན་ལྡུད། །ཟས་སུ་ངན་ངོན་དམན་ཟས་སྟེར། །འགྲོ་ན་རྒྱུན་དུ་རྐང་ཐང་འགྲོ། །འདུག་ཚེ་ཀུན་གྱེ་འགབ་ཏུ་འཇོག །བུ་དང་གཡོག་པོར་ཁྱད་པར་ཆེ། །ཅུང་ཟད་ཙམ་ཞིག་མ་ལན་ཀྱང་། །གཡོག་ནག་འདིས་ཟེར་སྡིགས་དང་བརྡུང་། །ནངས་པར་ལུག་རྫི་ལ་སོགས་ལ། །འགྲོ་ན་ད་ཁྱོད་འགོར་བུད་ཐལ། །རེམ་རེམ་ཟོ་ཟོ་ཐུངས་ཐུངས་ཞེས། །ཟ་དབང་འཐུང་དབང་མི་སྟེར་འདེད། །ཉིན་པར་རི་ནས་གྲང་ཞིང་ལྟོགས། །དགོང་མོ་ཡུལ་དུ་འོངས་པའི་ཚེ། །ངན་ངོན་གྲང་རྙོག་བཟའ་བཏུང་སྟེར། །མྱུར་དུ་ཟོ་ཐུངས་འདི་ལས་དགོས། །ཟེར་ནས་མར་གྱི་སྒོ་ཚོ་འགྲོ། །ཅུང་ཟད་ཙམ་ཞིག་འགོར་མི་ཉན། །ཁྱེམ་ན་གཡོག་རྒན་ཁྱོད་ཅིག་གིས། །མནན་འདྲ་ཡོད་ནི་མ་ཡིན་ནམ། །མིད་པར་བཟའ་བཏུང་མི་ཐར་རམ། །ཤོག་ཟེར་ཚིག་ངན་སྣ་ཚོགས་སྨྲ། །དེ་ལྟར་གཡོག་པོར་བྱས་གྱུར་ན། །ཁྱིམ་ཚང་བཟའ་བ་ངན་ཚུལ་གྱི། །གཏམ་ངན་ཕྱོགས་བཅུར་གཡོག་པོས་སྒོག །བསྒྲགས་ཚེ་མི་ཁས་ལུང་བ་འགེངས། །ཕྱིན་ཆད་གཡོག་པོར་འདུག་མི་མེད། །ཕྱི་མར་གཞན་གྱེ་བྲན་དུ་འགྱུར། །དེ་ཕྱིར་ཁྱེམ་པ་ཕོ་མོ་ཚོ། །མ་རབས་བྱ་བ་དེ་ཚོ་སྤོངས།།ཁྱེམ་པ་ཕོ་མོ་འདི་ལ་ཉོན། །ཁྱིམ་ཚང་བཟང་བོས་གཡོག་པོ་ལ། །དྲོ་འཇམ་ལེགས་པའི་གོན་པ་བསྐོན། །བཟའ་བཏུང་ནམ་མཁོའི་དུས་སུ་སྟེར། །འགྲོ་ན་རྟ་སོགས་ཞོན་ནས་འགྲོ། །འདུག་ཚེ་106

གང་དུ་བསྡད་ཀྱང་ཆོག །བུ་དང་གཡོག་པོར་ཁྱད་པར་མེད། །ནངས་པར་ལུག་རྫི་ལ་སོགས་སུ། །འགྲོ་ཚེ་བཟའ་བཏུང་རྒྱགས་རེ་སྟེར། །དགོང་དུ་ཨེ་འོང་སྔོན་ནས་བལྟ། །འོངས་ཚེ་གྲང་དང་ལྟོགས་ཡོད་ཅེས། །ཚ་ཞིང་མངར་བའི་ཇ་རྒོད་ལྡུད། །སྣུམ་ཞིང་ཞིམ་པའི་ཟ་མ་བྱིན། །རྒྱགས་རུང་ད་དུང་ཟོ་ཟོ་ཟེར། །དེ་ལྟར་གཡོག་པོར་བྱས་གྱུར་ན། །ཁྱེམ་ཚང་བཟའ་བ་བཟང་ཚུལ་གྱི། །སྙན་པ་ཕྱོགས་བཅུར་གཡོག་པོས་སྒྲོག །བསྒྲགས་ན་སྙན་པས་ས་སྟེང་འགེངས། །ཕྱིན་ཆད་གཡོག་པོར་འདུག་པ་མང་། །ཕྱི་མར་གཞན་གྱེ་རྒྱལ་པོར་འགྱུར།།དེ་ཕྱིར་ཁྱིམ་པ་ཕོ་མོ་ཚོ ཡ་རབས་བྱ་བ་དེ་འདྲ་གྱིས།།ཞེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།ཆ་ལུགས་མ་ངེས་སྣ་ཚོགས་བྱེད། །ངོ་མཚར་གསུང་བྱོན་གདུལ་བྱ་འདུལ། །གྲུབ་ཐོབ་འབྲུག་པ་ཀུན་ལེགས་ལ། །གསོལ་བ་འདེབས་སོ་བྱིན་གྱིས་རློབས། །དང་པོ་ཨ་མཆོད་མིང་སྙན་པོ། །འོངས་མ་ཐག་ནས་ཨ་མཆོད་ཟེར། །སྦྲ་གུར་ཕུགས་ནས་སྟན་ཙེ་བཏིང་། །ཨ་མཆོད་ག་ནས་སྡོད་ཚོ་ཟེར། །ཇ་ཚོ་བླུད་ནས་སྒོ་ཚོ་འགྲོ། །ངེད་ཀྱིས་ཨ་མཆོད་ཅིག་བཞག་ཅེས། །བསྡད་མ་ཁད་ནས་ཀུན་ལ་གྲགས། །ཀུན་གྱིས་ཨ་མཆོད་ཨ་མཆོད་ཟེར།།ཁོས་ཀྱང་ཨ་མཆོད་ཁུར་དེ་བཟུང་། །སྟན་ཙེའི་སྟེང་ནས་ཙོག་བུར་བསྡད། །གང་ཐོན་ཟེར་བའི་ཆོས་ཁ་འབྱེད། །བར་དུ་ཨ་མཆོད་ལས་སྒྲིབ་107

ཅན། །མལ་ནས་ཅུང་ཟད་འདུག་ཁོམ་མེད། །ཨ་མཆོད་ཨ་མཆོད་འདིར་ཤོག་ཟེར། །ཕྱིར་ལ་ཆོས་ཀྱི་ཁ་དེ་བསུམས། །ཡར་ལངས་མར་གྱི་ལྷམ་གྱོན་ནས།།རེ་འགའ་ལུ་གུའི་རྡང་ན་ཡོད།།རེ་འགའ་བེའུའི་སྐེ་ལ་འཇུས།།རེ་འགའ་ལུག་གི་ཕྱི་ན་ཡོད།།ཉིན་རེ་ལ་ལོའི་རྫི་བོ་ཡིན། །བར་བར་ནོར་ལ་ལྟ་རུ་འགྲོ། །ཁྱིམ་ཚང་བཟའ་བ་ཆེ་ཆུང་གིས། །ཨ་མཆོད་ཨ་མཆོད་རེམ་རེམ་ཞེས།།མིང་ནས་རྩེག་གི་རྩེག་གི་འབོད། །ཨ་མཆོད་མཚན་ནས་བཟུང་མ་ཐག །ཕར་ལ་གྲུ་གུ་འདྲིལ་འདྲིལ་དང་། །ཚུར་ལ་འཕང་ལོ་འཁོར་འཁོར་བྱེད། །གཡོག་པོའི་གདན་ས་ཨ་མཆོད་འཕྲོག །ཨ་མཆོད་མན་ན་གཡོག་པོ་གང་།།གཞན་གྱི་མི་ཡིས་བལྟས་པའི་ཚེ།།ཨ་མཆོད་བྱ་བ་ཐམས་ཅད་ལ། །དགོད་རྒྱུ་ངུ་རྒྱུ་གཉིས་ཀ་ཡོད། །ཀུན་གྱི་ཁ་ནས་ཨ་མཆོད་ཅེས། །འབོད་པའི་དུས་སུ་དགོད་རེ་བྲོ། །ཆད་ཆོད་ཨ་མཆོད་སྐུ་ལ་གསོལ།།ངན་ངོན་བཞེས་ཚེ་ངུ་རེ་བྲོ།།ཆ་མེད་རྣམས་ཀྱིས་གཡོག་པོ་དང་།།ཨ་མཆོད་གཉིས་ཀ་མི་ཤེས་པར།།གཡོག་པོ་ཨ་མཆོད་གཉིས་ལ་བལྟས། །ཁྱེད་ཀྱི་ཨ་མཆོད་གང་ཡིན་ཞེས། །དྲིས་ཚེ་ཡོན་བདག་ངོ་རེ་ཚ།།ལ་ལས་འཕྱུགས་ནས་གཡོག་པོ་ལ།།ཨ་མཆོད་ཨ་མཆོད་འདིར་ཤོག་ཅེས།།ཟེར་བའི་ཚེ་ན་བཞད་གད་འཆོར། །བར་བར་ཨ་མཆོད་ལས་སྒྲིབ་ནི། །ཅུང་ཟད་ཟད་དུས་མལ་ནས་བསྡད།།ཆོས་ཀྱི་ཁ་ཕྱེས་བཏོན་པའི་མོད། །སྐུ་ཡི་གོན་པ་108

ངན་པའི་སྟབས། །རྒྱབ་ནས་ཨ་མཆོད་ཤིག་གིས་བཞེས། །ལག་གཉིས་མ་སླེབས་ཕུང་བོ་འགུལ། །འོག་གི་སྟན་ཙེ་སྲབ་པའི་སྟབས། །འཕོངས་ཤ་རྐང་བ་སྤྲིད་ནས་ནི། །འདུག་མ་ཐུབ་པར་འཕག་ཤད་བྱས། །ངན་ངོན་བཟའ་བཏུང་བྱས་པའི་སྟབས། །རྒྱུ་མས་འུར་ལྡིར་མང་བོ་བྱས། །རྒྱུན་དུ་ཨ་མཆོད་སྒོ་རུ་རྒྱུག །ཕྱིར་འོངས་ཆོས་ཀྱི་བམ་ཁར་བལྟས། །མ་ཁོམ་སྟབས་ཀྱིས་ཅང་མ་སོང་། །མི་འགྲུབ་འདུག་སྙམ་ལ་ཡོག་ནས།།ཤོག་གུ་ཁ་ཤས་རྫོགས་ནས་བཏང་། །ཡོན་བདག་ཡོད་དུས་ཅུང་ཟད་བཏོན། །རྫོགས་འདོན་གཉིས་ཀ་སྦྲགས་མ་བྱས། །ཨ་མཆོད་ཆོས་ནི་དེ་ལྟར་འདོན། །ཡོན་བདག་ཆོས་ཀྱི་ཕན་ཡོན་ཡང་། །ཆད་ཆོད་དེ་འདྲ་ཙམ་ཞིག་ཐོབ།།ད་ལྟ་སྙིགས་མའི་དུས་སྐབས་འདིར།།འབྲོག་པའི་ཕྱུག་པོ་ཕལ་ཆེར་གྱིས། །ཨ་མཆོད་ཟེར་བའི་ཧ་ངས་གོ །ཨ་ནེ་ཨ་ཡེ་ཨ་མྱེ་དང་། །ཨ་རྒྱ་ཨ་ལྕེ་རྣམས་ཚོ་རེད། །མཆོད་ནི་དེ་རྣམས་ཐམས་ཅད་ཀྱིས། །ཨ་མཆོད་དེ་ལས་འདི་གྱིས་སོགས། །ལས་ཀ་མང་བོ་བཅོལ་བཅོལ་ནས། །བསམ་ཁོམ་སྒོམ་ཁོམ་ཕར་ལ་ཞོག །མཆོད་ཅིག་འདོན་ཁོམ་མེད་པས་ན།།ཨ་མཆོད་དེ་ཡི་སྟབས་ཀྱིས་ཐོགས། །ཨ་མཆོད་སྡུག་བསྔལ་འཛད་མེད་པོས། །ལོ་དང་ཟླ་བ་མང་བོའི་བར། །ཆར་ཆུའི་ནང་དུ་མང་བོ་འགྱེལ། །མུན་པའི་ནང་དུ་རྐང་རྡོར་བརྒྱབ། །ཉི་མའི་ནང་དུ་ཚ་བས་བསྲེག །ལུས་ངག་109

ངལ་བ་དུ་མ་བླངས།།གཡོག་ནི་དཀར་ནག་གཉིས་ཀ་བྱས། །ཐ་མ་ཨ་མཆོད་ལག་སྟོང་བོ། །རང་གི་ཡུལ་དུ་ལྡོག་པའི་དུས། །ཆོས་བཏོན་འབུལ་བ་མི་དགོས་ནི། །ཨོང་བ་བཏུས་པའི་ཚེགས་རིན་མེད། །ཨ་མཆོད་གོན་པ་ས་ཡིས་ཟིན། །ཨ་མཆོད་ངོ་ཚོ་ཐལ་ཕྱུར་རེ། །ཨ་མཆོད་ཤ་སྐམ་མདོག་ཀྱང་ཉམས། །ཨ་མཆོད་ལག་པ་ནག་ཅིང་རྩོམ། །ཨ་མཆོད་ལྷམ་ཟད་འདམ་གྱིས་གོས། །ཨ་མཆོད་ཆོས་གོས་དུད་པར་སོང་།།ཨ་མཆོད་རྒྱབ་ཀྱི་གོན་རྒྱུ་བཙོག །ཨ་མཆོད་བཅིང་རྒྱུའི་སྐེ་རགས་བཙོག །ཨ་མཆོད་མགོ་ཡི་ཞྭ་ཡང་བཙོག །ཨ་མཆོད་རྐང་གི་ལྷམ་ཡང་བཙོག །ཨ་མཆོད་ཕུལ་བའི་རྟ་ཡང་བཙོག །ཨ་མཆོད་འཁྱེར་རྒྱུའི་སྐལ་ཡང་བཙོག །བཙོག་འདྲེ་མང་བོ་བྱིན་སྟབས་ཀྱིས། །ཨ་མཆོད་བསམ་པ་དེ་ཡང་བཙོག །ཁོག་ནས་བརྒྱ་བསམ་མི་འགྲུབ་རྒྱུ། །ཚང་གི་འབུལ་བ་ངན་གི་སྙམ། །བཞིན་མདངས་གནག་ནས་རང་ཡུལ་བསྙེགས། །ཡུལ་དུ་སླེབས་ཚེ་ཡུལ་བ་དང་། །ཁྱེམ་མཚེས་ཐམས་ཅད་སྔོན་དུ་རྒྱུགས། །འབུལ་བ་ཅི་ཞིག་བྱིན་སྙམ་ནས། །ཡུལ་མི་ཁྱེམ་མཚེས་ཐམས་ཅད་ཀྱིས། །ཁྱེམ་ལ་འབུལ་བ་ཅི་བྱིན་འདྲི། །དྲིས་ཚེ་འདི་ཚོ་བྱེན་ནོ་ཞེས།།བཤད་ཚེ་ཐམས་ཅད་ཁ་ལོག་ནས།།ཨ་ཁ་དེ་འདྲ་ཅིག་ཚང་གི །གཡོག་པོར་བསྡད་ཀྱང་སྟེར་བར་འདུག །མ་རབས་བསེ་རག་ཡི་དྭགས་སོགས།།གཏམ་ངན་མི་ཁས་ལུང་བ་འགེངས།།ཕྱིན་ཆད་110

ཨ་མཆོད་འདུག་མཁན་དཀོན། །འབྲོག་གི་ཕྱུག་པོ་ཕལ་ཆེར་གྱི། །ཨ་མཆོད་བྱས་ནས་སྡོད་པ་ལས། །རོང་གི་ཕྱུག་པོ་བཟང་བོ་ཡི །གཡོག་པོ་བདེ་བར་ཉལ་བས་སྐྱིད། །ཨ་མཆོད་ཡར་ལ་མི་མཆོད་པར། །མར་གྱི་གཡོག་པོ་བྱེད་ན་ནི། །མ་བཞག་ཉེས་པ་མེད་པས་བཟང་། །གཡོག་པོབྱས་ན་ཚེ་འདི་རུ། །ཚེ་བསོད་རྒྱས་པ་ཕར་ལ་ཞོག །ཚེ་བསོད་འཛད་པའི་རྒྱུ་རུ་འགྱུར། །ཕྱི་མར་གཞན་གྱེ་བྲན་གཡོག་ཏུ། །སྐྱེས་ནས་སྡུག་བསྔལ་དུ་མ་མྱོང་།།ཨ་མཆོད་དཔེར་ན་མེ་དང་འདྲ། །མེ་དེ་བཞག་ན་ཐམས་ཅད་དྲོས། །གཏོར་ན་སྣོད་གོས་འཚིག་པ་བཞིན། །ཨ་མཆོད་ཕུགས་ཀྱི་མལ་ནས་བཞག །མཆོད་ན་ཚེ་དང་བསོད་ནམས་རྒྱས། །ཨ་མཆོད་ཡར་མར་མངགས་གྱུར་ན། །ཚེ་དང་བསོད་ནམས་འཛད་པར་འགྱུར། །མ་རབས་དད་མེད་ཐམས་ཅད་ལ། །ཚིག་འདི་བཤད་ན་ཉན་མཁན་མེད། །ཆུ་ངན་ཐུར་དུ་རྒྱུག་པ་དེ། །བཀག་པས་ཁོག་པ་ངས་མ་མཐོང་། །མ་རབས་དགེ་མེད་དེ་དང་འདྲ། །དེ་ཚོར་ཚིག་འདི་བཤད་པ་མིན། །ཡ་རབས་དད་པ་ཅན་རྣམས་ལ།།བཤད་མ་ཐག་ཏུ་ཁ་ལ་ཉན། །རྟ་ཁ་ཐུར་དུ་འགྲོ་བ་དེ། །སྲབ་ཀྱིས་བསྒྱུར་ན་གྱེན་དུ་འགྲོ།།ཡ་རབས་དད་ཅན་དེ་དང་འདྲ།།དེ་ཚོར་ཚིག་འདི་སྨྲས་པ་ཡིན། །གོ་ཚད་འབྲོག་པའི་ཡ་རབས་ཀྱི། །དད་ཅན་རྣམས་ཀྱིས་ཨ་མཆོད་ལ། །ཁྲེལ་མེད་དེ་འདྲ་མ་བྱེད་ཨང་། །གྲུབ་ཐོབ་འབྲུག་111

པ་ཀུན་ལེགས་ལ། །གསོལ་བ་བཏབ་ནས་གླུ་འདི་བླངས། །འབྲུག་པ་ཀུན་ལེགས་བྱེན་རླབས་ཀྱིས། །འབྲོག་པ་ཡོངས་ལ་ཕན་པར་ཤོག །ཅེས་པ་འདི་ཡང་དད་ལྡན་སློབ་བུ་ལྷ་འབྲུག་དགེ་སློང་ལ་སྨྲས་པའོ།།ཆུ་བོ་ས་ལ་འགྲོ་བཞིན་གཤེགས།།མཁའ་ལ་བྱ་ལྟར་འཕུར་བ་ཡི། །རས་ཆུང་རྡོ་རྗེ་གྲགས་པ་ལ། །གསོལ་བ་འདེབས་སོ་བྱིན་གྱིས་རློབས། །དང་པོ་ཨ་མཆོད་ལས་ཅན་པོ། །ཡོན་བདག་ཨ་མཆོད་ཕེབས་ཀི་ཞེས། །མིག་གིས་མཐོང་ཚེ་སྔོན་ནས་བསུ། །ཐག་རྒྱང་གང་ལ་སླེབས་ཙ་ན། །སྦྲ་གུར་གང་ཡིན་སྒོ་ཡར་བཏེགས། །ཕུགས་སུ་རབ་ཏུ་འཇམ་པའི་གདན། །མཐུག་པོ་མཛེས་པར་བཞུགས་སུ་བཅུག །ཨ་མཆོད་མདུན་དུ་ཅོག་ཙེ་བཞག །ཕྱེ་མར་ལ་སོགས་བཟའ་བ་ཕུལ། །ཇ་བཟང་ཚ་ཞིང་མངར་བ་དྲངས། །དམ་ཆོས་འདི་འདྲ་གསུང་དགོས་ཞེས།།ལུས་ངག་གུས་པས་སྙན་དུ་ཞུ། །དམ་ཆོས་བླངས་ནས་སྤྱི་བོར་བཞག །ཡར་ལ་ཨ་མཆོད་ཕྱག་ཏུ་ཕུལ།།སྤོས་སྒོན་མར་མེ་དུ་མ་སྦར།།ཕྱག་དང་སྐོར་བ་མང་བོ་བྱ། །བར་དུ་ཨ་མཆོད་བདེ་སྐྱིད་པོ། །གོམ་གང་འགྲོ་མི་དགོས་པས་བདེ།།ན་བཟའ་མང་བོ་ཕུལ་སྟབས་ཀྱིས། །ཨ་མཆོད་ཟ་བའི་ཤིག་མེད་བདེ། །སྟན་ཡང་འཇམ་ཞིང་མཐུག་སྟབས་ཀྱིས། །ཨ་མཆོད་འཕོངས་ཤ་རྐང་བ་བདེ། །ཁོག་ཏུ་ཤ་ཐུད་མར་ལ་སོགས།།ཟོས་པས་ཨ་མཆོད་ལུས་པོ་བདེ། །ཁྱད་པར་ཇ་བཟང་འཐུང་112

སྟབས་ཀྱིས། །ཨ་མཆོད་སྨྲ་ལྕེ་ཤིན་ཏུ་བདེ། །ཨ་མཆོད་ཡར་མར་ཕེབས་པའི་ཚེ། །ཡོན་བདག་བསུ་སྐྱེལ་བྱེད་པས་བདེ། །དམ་ཆོས་བཏོན་པ་ཕར་ལ་ཞོག །ཨ་མཆོད་གོ་བ་ཅན་ཡིན་ན།།བསམ་སྒོམ་གཉིས་ཀྱང་བྱ་བ་ཡིན། །དེ་ལྟར་བཏོན་བསམ་བསྒོམས་ཙ་ན། །ཡོན་བདག་ཕན་ཡོན་དཔག་མེད་འཐོབ། །ཨ་མཆོད་ཟེར་བའི་སྒྲ་དོན་ནི། །ཨ་ནི་ཨ་ཕ་ཨ་མ་ལས། །ཨ་དུར་ལྷག་པའི་ཨ་མཆོད་ལ། །ལུས་ངག་བཀུར་སྙི་བྱེད་ལ་ཟེར། །མཆོད་ནི་རང་ལ་གང་ཡོད་རྣམས།།ནང་ནས་གང་བཟང་གང་གཅེས་ཀྱི།།ཟས་གོས་ནོར་གྱིས་མཆོད་ལ་ཟེར།།ཨ་མཆོད་དེ་ཡི་སྟབས་ཀྱིས་ཐོགས། །ལོ་དང་ཟླ་བ་མང་བོའི་བར། །ཨ་མཆོད་ལུས་བདེ་ཁ་སྐྱིད་བརྒྱབ། །ཐ་མ་ཨ་མཆོད་སྐུ་བསོད་ཅན། །རང་གི་ཡུལ་དུ་འབྱོན་པའི་སྐབས། །ཨ་མཆོད་ན་བཟའ་སྣུམ་གྱིས་ཟིན། །ཨ་མཆོད་ཞལ་ཡང་སྣུམ་ཙིག་གེ །ཨ་མཆོད་ཤ་གསོག་སྐུ་མདོག་བཟང་། །ཨ་མཆོད་ཕྱག་ཀྱང་དཀར་ཞིང་འཇམ། །ཨ་མཆོད་ལྷམ་བཟང་སྐམ་ཐག་གེ །ཨ་མཆོད་ཆོས་གོས་སྤོས་དྲི་བྲོ། །ཨ་མཆོད་སྐུ་ཡི་ན་བཟའ་ལེགས།།ཨ་མཆོད་ཞབས་ཀྱི་ལྷམ་ཡང་ལེགས། །ཨ་མཆོད་ཕུལ་བའི་རྟ་ཡང་ལེགས། །ཨ་མཆོད་འཁྱེར་རྒྱུའི་སྐལ་ཡང་ལེགས། །ལེགས་པོ་མང་བོ་ཕུལ་སྟབས་ཀྱིས། །ཨ་མཆོད་བསམ་པ་དེ་ཡང་ལེགས། །ཅི་བསམ་ཐམས་ཅད་འགྲུབ་རྒྱུ་ཚང་། །ང་ལ་འབུལ་བ་བཟང་གི་113

སོགས།།ཁ་འཇམ་ཚིག་གི་གཏང་རག་གཏོང་།།ཡོན་བདག་དགའ་ཞིང་སྤྲོ་བ་སྐྱེ། །ཨ་མཆོད་དགའ་བཞིན་རང་ཡུལ་ཕེབས། །ཡུལ་དུ་ཕེབས་ཚེ་ཡུལ་བ་དང་།།ཁྱིམ་མཚེས་རྣམས་ཀྱང་སྔོན་དུ་རྒྱུགས།།འབུལ་བ་ཅི་ཞིག་ཕུལ་སྙམ་ནས། །ཡུལ་མི་ཁྱེམ་མཚེས་ཐམས་ཅད་ཀྱིས། །ཁྱེད་ལ་འབུལ་བ་ཅི་བྱིན་འདྲི། །དྲིས་ཚེ་འདི་ཚོ་བྱིན་ནོ་ཞེས། །བཤད་ཚེ་ཐམས་ཅད་ཁ་མཐུན་པར། །ཡོན་བདག་དེ་བ་དྲིན་ཅན་ཚང་། །ཁ་རྗེ་ཡར་ལ་འགྲོ་གི་ཆུགས། །ལ་སོགས་ལེགས་པའི་སྨོན་ལམ་འདེབས། །ཡོན་བདག་དེ་བས་ངེད་ཚང་ལ། །འདི་ཚོ་བྱིན་ཞེས་ཡོངས་ལ་སྒོག །ཀུན་གྱིས་གོ་ནས་ཡོན་བདག་དེ།།ཚེ་རིང་བཀྲ་ཤིས་ལ་སོགས་པའི། །གཏམ་སྙན་སྒྲོག་ཅིང་ཕལ་ཆེར་གྱེས། །དེ་བས་ཕྱིན་ཆད་ངེད་ཚང་གི །བླ་མ་བནྡེ་འདི་ཚོའི་གཅིག །ཨ་མཆོད་ཅིག་ལ་ཨེ་འཇོག་སྙམ། །ཕྱིན་ཆད་ཨ་མཆོད་འཇོག་པའི་དུས། །ང་འདུག་ཟེར་བ་མང་པོ་འབྱུང་། །ཨ་མཆོད་གང་གི་གང་བཟང་རྣམས།།ཡོན་བདག་དེ་ཡི་ལག་ཏུ་འོང་།།རོང་གི་གྲོང་དང་དགོན་པ་ལ། །གནས་པའི་བླ་མ་ཕལ་ཆེར་ལས །འབྲོག་པའི་ཕྱུག་པོ་ཡ་རབས་ཀྱི།།ཨ་མཆོད་བདེ་བར་བསྡད་པས་སྐྱིད། །ཨ་མཆོད་ཡར་ལ་མཆོད་པའི་མཐུས། །ཚེ་འདིར་ཚེ་དང་བསོད་ནམས་དང་། །རླུང་རྟ་སྙན་གྲགས་ཆེས་ཆེར་རྒྱས།།ཕྱི་མར་རྒྱལ་པོ་བློན་པོ་སོགས། །མཐོན་པོའི་རིགས་སུ་སྐྱེས་ནས་ནི། །114

གཞན་གྱིས་མཆོད་ཅིང་བཀུར་བར་འགྱུར། །ཨ་མཆོད་དཔེར་ན་ནོར་བུ་འདྲ། །ཡིད་བཞིན་ནོར་བུ་མཆོད་བྱས་ན། །དགེ་ལེགས་བཀྲ་ཤིས་འབྱུང་བ་བཞིན། །ཨ་མཆོད་རྟག་ཏུ་མཆོད་བྱས་ན། །ལེགས་ཚོགས་ཐམས་ཅད་འབྱུང་བར་འགྱུར། །དེ་ཕྱིར་འབྲོག་གི་ཡ་རབས་རིགས། །དད་ཅན་ཀུན་གྱེས་ཨ་མཆོད་ནི། །དེ་ལྟར་མཆོད་ཅིང་བཀུར་སྟེ་གྱིས།།རས་ཆུང་རྡོ་རྗེ་གྲགས་པ་ལ།།གསོལ་བ་བཏབ་ནས་གླུ་འདི་བླངས། །གྲུབ་ཆེན་རས་ཆུང་བྱིན་རླབས་ཀྱིས། །འབྲོག་པ་རྣམས་ལ་ཕན་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།དཔལ་ལྡན་བླ་མ་ཆོས་ཀྱི་རྒྱལ་པོ་དེ། །དད་ལྡན་བདག་གི་སྤྱི་གཙུག་རྒྱན་དུ་བཞུགས། །སྐལ་ལྡན་སློབ་མའི་བློ་ཁ་ཆོས་ལ་སྒྱུར།།ཤེས་ལྡན་བུ་ཁྱོད་བླང་དོར་གནས་ཤེས་མོད། །འོན་ཀྱང་མི་བརྗེད་དྲན་གསོ་གསལ་འདེབས་དགོས། །གསལ་འདེབས་གླུ་འདིར་ཉོན་ཅིག་སྙིང་གི་བུ། །མཚན་ཉིད་ཚང་བའི་བླ་མ་ཕལ་ཆེར་དང་། །ཁ་སེམས་མཐུན་པའི་གྲོགས་པོ་གཤེགས་པ་དང་།།ལྷ་དང་འདྲ་བའི་ཡུལ་མི་ཁྱེམ་མཚེས་དང་། །དད་གཏོང་ཆེ་བའི་ཡོན་བདག་ཕོ་མོ་རྣམས། །ཕལ་ཆེར་ཚེ་མཐར་མ་ཕྱིན་གློ་བུར་དུ། །འཇིག་རྟེན་ཕ་རོལ་སོང་བའི་ཚུལ་རྣམས་སོམས། །འོ་སྐོལ་ཐམས་ཅད་དེ་ཡི་རང་བཞིན་ཡིན། །སྙིགས་དུས་ཚེ་ཐུང་ཚེ་ལ་115

གནོད་པ་མང་། །ཚར་མེད་འདྲེ་འདུལ་གྲོང་ཆོག་བྱ་བ་བཞག །སྙིང་ནས་དམ་པའི་ལྷ་ཆོས་བྱེད་རེ་རན། །གྲོང་ཆོག་ཟེར་བའི་འཕྲལ་དུ་ཕན་ཕན་པོས།།ཕུགས་སུ་འདི་ཕྱི་གཉིས་གར་ཕམ་སྟེར་བའི། །འདི་ལ་དགའ་ཕྱིན་བླུན་པོ་གཞན་ན་མེད། །གོང་ཆོག་ཕྱིར་དུ་སོང་གིན་སོང་ན་འདོད། །ཅི་ཙམ་སོང་ཡང་ཆོག་ཤེས་སྐྱེ་མི་འགྱུར།།གཅོད་སྔགས་འགའ་རེས་གྲོང་ཆོག་རྐྱང་བ་བྱས།།རྒྱུ་ནོམ་མང་པོ་རྙེད་ཀྱང་ཁྱེམ་ནས་ཕར། །ཕྱགས་མས་ཕྱགས་བཞིན་ཅུང་ཟད་ཙམ་མི་ཆགས། །གྲོང་ཆོག་བྱེད་ཀྱིན་ཁ་ཐུར་འགྲོ་བ་དེ། །ལྷ་འདྲེ་མང་པོའི་ཟ་སྐལ་ཕྲོགས་པས་ལན།།གཅོད་པ་འགའ་རེས་སྔ་དྲོ་གཡང་གཞི་བཤམས། །ལོང་གཡོས་སྦོམ་པོ་ཚང་ར་ཚོན་པོ་འཆོས། །རྔ་རིལ་རྡུང་ཚེ་ཤེད་ཆེ་སེམས་ཀྱང་དཔའ། །ཕྱི་དྲོ་དགུང་མོ་ཟུག་གཟེར་དྲག་པོ་བྱུང་། །ཁ་རུ་ཆུ་ཡང་མི་འགྲོ་མཚན་མོ་ཤི །ཡོན་བདག་ལྷ་ཁྱེམ་རོ་ཡིས་བརྫད་པ་ཡོད། །སྡེ་བརྒྱད་བྱད་ཀྱི་སྣ་སྡོད་བྱས་པས་ལན། །ཨོ་རྒྱན་པདྨས་དམ་ལ་མ་བཏགས་པའི།།ལྷ་འདྲེ་གདུག་རྩུབ་སྙིགས་མའི་དུས་འདིར་མང་། །འདྲེ་འདུལ་མཁན་བོས་ཕར་ལ་འདྲེ་འདུལ་ལམ།།ཚུར་ལ་རང་ཉིད་འདྲེ་ཡིས་འདུལ་མི་ཤེས། །སྐུ་བསོད་ཆེ་བའི་བླ་མ་དགེ་བཤེས་དང་། །གྲོང་ཆོག་ཆེ་བའི་བན་གཅོད་སྔགས་པ་རྣམས།།དུག་དང་མཐུ་བྱུང་གློ་བུར་ཤི་བ་མང་། །སྙིགས་མའི་དུས་འདིར་སེམས་ཅན་ཕྲག་དོག་116

ཆེ།།ཁྱི་རྒན་གར་བོ་ས་ལ་རྒྱུག་པ་བཞིན།།ཡོན་བདག་རྣམས་ཀྱིས་གར་བོས་རྒྱུག་མི་རུང་། །གྲོག་མ་ཡར་མར་འགྲོ་འདུག་མང་དྲགས་ན། །རྐང་ལག་ཐང་ཕྱིར་འབྱར་ནས་འཆི་བ་བཞིན། །གྲོང་ཆོག་ཕྱིར་དུ་ཡར་མར་རྒྱུག་དྲགས་ན། །དུག་མཐུ་ལྷ་འདྲེའི་གནོད་པས་གློ་བུར་འཆི། །གྲོང་ཆོག་བྱེད་ལ་དགའ་བའི་གཅོད་སྔགས་དེ། །དུག་དང་འདྲེས་མའི་ཟས་ལ་དགའ་བ་འདྲ།།ལྷ་འདྲེ་བྱད་ཀྱི་སྣ་སྡོད་བྱེད་པ་དེ། །རི་གཟར་རྦབ་རྡོའི་སྣ་ནས་སྡོད་པ་འདྲ། །ལུས་སྲོག་བར་ཆད་དེའི་ཆེ་གཞན་ན་མེད། །གཅོད་སྔགས་འགའ་ཞིག་སྐབས་སྐབས་མཚམས་རེ་ལ། །བསྡད་ན་ཡོན་བདག་འགའ་རེ་ནང་དུ་ཞུགས། །ཐབས་མེད་ལས་ཀྱི་ཁྱེད་ཚང་མཚམས་གྲོལ་ནས། །ངེད་ཀྱི་ཁྱིམ་དུ་འོངས་ནས་སྐུ་རིམ་ཞིག །བཅའ་དགོས་ཟེར་ནས་དབང་ཅན་རྐྱང་བ་བཙོངས།།མ་སོང་བསྡད་ན་ཁ་དྲིན་སྣ་ཚོགས་སྨྲ། །ཡོན་བདག་ཡ་གི་ཚང་དུ་ཡང་ཡང་ཁྱེད། །འགྲོ་གི་ཁོང་གིས་བོས་ན་ཅིས་མི་འོང་། །ཡོན་བདག་ངེད་གཉིས་ངོ་ཁྱད་ཅིག་ཡོད་ན། །ཁྱེད་ལ་གསལ་མོ་དེ་མིན་ཁྱེད་མཁྱེན་ཟེར། །མཚམས་རྫོགས་མདོང་ངེ་མདོང་ངེ་དེར་འགྲོ་དགོས། །གྲོང་ཆོག་བྱས་ནས་ཡོན་བདག་ངོ་བཟུང་ན།།ངོ་ཅན་མིན་པའི་ཡོན་བདག་མི་གཅིག་མེད། །ཡོན་བདག་གཅིག་དང་མཐུན་ཚེ་གཅིག་དང་འཁོན། །ངོ་བཟུང་སེམས་འཛིན་མ་ཐུབ་སེམས་སྡུག་མང་། །ཡོན་117

བདག་ཀུན་གྱེ་ངོ་བསྲུངས་སེམས་འཛིན་ཕྱིར། །གྲོང་ཆོག་བྱས་ན་གཅིག་ཕྱིར་གཅིག་མཐུད་ནས། །འཆི་རག་བར་ལ་ཁོམ་པའི་དུས་མི་འབྱུང་། །ཆོས་ཀྱི་བར་ཆད་དེའི་ཆེ་གཞན་ན་མེད། །གྲོང་ཆོག་བྱེད་དུས་གཡང་གཞི་རྐྱང་བ་བླངས། །ལྷ་འདྲེ་མང་བོའི་ཟ་སྐལ་འཕྲོག་ཕྲོགས་ནས། །ཚེ་འདིར་ན་ཚ་ཤི་ཆད་མང་བོ་འབྱུང་། །མི་དང་རྒྱུ་འཛད་རང་ཡང་ཚེ་མི་རིང་། །ཕྱི་མར་བྱང་ཆུབ་ཐོབ་པ་ཕར་ལ་ཞོག །མཐོ་རིས་གནས་སུ་མི་སྐྱེ་ངན་འགྲོར་ལྟུང་། །གཅོད་སྔགས་བློ་གྲོས་ཆེ་བས་བསམ་ཤེས་ན། །རང་ལ་གནོད་པ་དེའི་ཆེ་གཞན་ན་མེད། །ཡོན་བདག་འགའ་རེས་སྐུ་རིམ་ཚད་ལྡན་བཙུགས།།སྲི་བཅད་ནད་གསོས་ཚེ་བསོད་རིགས་རྒྱུད་སྤེལ། །ཕན་ཐོགས་རྒྱ་ཆེར་བྱས་ཀྱང་དྲིན་མི་ཤེས། །འགྲོ་ཁར་འབུལ་བ་མི་སྟེར་ཕྱིས་འབུལ་ཞེས། །ཁ་བཟང་ཆེན་པོ་གཏམ་ནས་རྫོང་ཐབས་བྱེད། །ཕྱི་ནས་དོམ་བཞིན་བསྙེགས་ཀྱང་སྟེར་མི་འགྱུར། །ཨེ་སྟེར་རེ་ནས་དྲིན་འདྲེན་མཐུ་སྡུགས་ཤིག །བྱས་ན་ཡོན་བདག་ཁྲེལ་མེད་ན་རག་ཚོས། །གྲི་ཕྱུང་གསོད་རྒྱུ་ཡིན་ཟེར་སྟེང་དུ་འཆོར། །ཡོན་བདག་ཁྲེལ་མེད་འགའ་རེས་དཔོན་གྱི་རྟ། །ཕྱི་མ་ནང་མ་བྱས་ནས་རྐུན་མར་སྟེར། །འགའ་རེས་དཔོན་དེ་འཕྲག་རུང་མ་འཕྲག་ཟེར། །སྙིགས་མའི་དུས་འདིར་ཡོན་བདག་ཁྲེལ་མེད་མང་། །བན་སྔགས་འགའ་རེས་གྲོང་ཆོག་བྱས་བྱས་ནས། །ཁྱེམ་118

ཚང་ཁྲེལ་མེད་འགའ་རེ་གསོས་གསོས་ན། །ན་སོ་རྒས་ནས་གྲོང་ཆོག་མི་ཐུབ་ཚེ། །ཁ་ཏོན་བཟླས་བརྗོད་བྱེད་སྙམ་མལ་ས་ནས། །སྐྱབས་འགྲོའི་འགོ་བླངས་ཡོད་ཚེ་འདོན་མི་འཇུག །ཨ་ཁུས་བུ་ཆུང་འདི་ཟུངས་ག་ཡང་ལས། །ཟེར་ནས་ནང་ལས་བུ་ཆུང་འཚོ་སྐྱོང་གཏད། །ཐ་ན་སྐྱབས་འགྲོའི་མགོ་རྔ་ཚང་མ་ཞིག །མལ་ས་དྲོན་པོར་བསྡད་ནས་འཕུད་ཁོམ་མེད། །སྐབས་སྐབས་རྟ་ནོར་ལུག་གི་འཚོ་སྐྱོང་བྱས། །ཆར་ཆུ་མུན་ནག་ནང་ནས་སྡུག་བསྔལ་མྱོང་། །ཁྱེམ་ཚང་ཁྲེལ་མེད་འགའ་རེས་ཨ་ཁུ་ལ། །ཆད་ཆོད་གོས་བསྐོན་ངན་ངོན་བཟའ་བཏུང་སྟེར། །དེ་ཡང་འདོད་པའི་དུས་སུ་སྟེར་མཁན་དཀོན། །སྙིགས་མའི་དུས་འདིར་ཁྱེམ་ཚང་ཁྲེལ་མེད་མང་། །ཨ་ཁུ་དྲིན་ཅན་ཡིན་ཞེས་ཞྭ་བཞིན་བཀུར། །མལ་ས་དྲོན་པོའི་བདེ་བར་འདུག་ཏུ་བཅུག །དྲོ་འཇམ་གོས་བསྐོན་ཞིམ་པའི་བཟའ་བཏུང་གཉིས། །སྟེར་བའི་ཁྱེམ་ཚང་ཁྲེལ་ཡོད་རེ་རེ་ཙམ། །ཨ་ཁུ་འགའ་རེས་ཞིབ་ཏུ་བསམ་ཤེས་ན། །ཨ་ཁུའི་མན་ན་གཡོག་པོ་གཡོག་མོ་མེད། །ཆད་ཆོད་ཧྲལ་ཧྲུལ་ཨ་ཁུའི་རྒྱབ་ན་ཡོད། །གཡོག་པོ་གཡོག་མོས་དེའི་ཐུ་གོན་རབས་མེད། །ཉག་ཉོག་ངན་ངོན་ཨ་ཁུའི་ཟ་སྐལ་ཡིན། །གཡོག་པོ་གཡོག་མོས་དེའི་ངན་ཟ་རབས་མེད། །ནང་ལས་སྒོ་ཕྱུགས་འཚོ་སྐྱོང་ཨ་ཁུས་བྱེད། །གཡོག་པོ་གཡོག་མོས་དེའི་ལྷག་ལས་རབས་མེད། །དེ་ཕྱིར་གྲོང་ཆོག་མ་119

བྱེད་མ་བྱེད་ཨང་། །ཚིག་ངན་དམ་དུམ་རས་ཁ་ཁ་དར་དང་། །ཟ་མཚེར་མ་རེའི་ཕྱིར་དུ་གཅོད་པ་དང་། །སྔགས་པ་འགའ་རེ་སྨྱོས་ནས་མཐུ་གཏད་བྱས། །དགྲ་ཤི་རང་ཡང་ཀུམ་སེ་བཏང་བ་ཡོད། །གཅོད་སྔགས་འགའ་རེར་གཞན་གྱིས་ཨ་ཁུ་ལགས། །ཁྱེད་ཀྱི་མིག་གཡས་རྐྱེན་ཅི་བྱུང་ནས་ལོང་། །རྐང་ལག་འདི་ཚོ་རྐྱེན་ཅི་བྱུང་ནས་ཞ།།དྲིས་ན་ཨ་ཁུ་གསར་བུ་སྣ་རྐྱང་གི །སོང་ནས་མཐུ་གཏད་འདི་འདྲ་ཞིག་བྱས་ནས། །བྱུང་བ་ཡིན་ཞེས་ཟེར་བའི་རྣ་ཐོས་ཡོད། །མཐུ་བྱས་དགྲ་ལ་གནོད་པ་ཁ་བ་ཙམ། །བྱུང་ན་ཚུར་ལ་བ་མོ་ཙམ་ཞིག་འབྱུང་། །སྣ་སྡོད་སྲ་ན་བྱད་ཁ་ཕྱིར་ལ་ལོག །མི་ལ་ནད་དང་ཕྱུགས་ལ་གོད་ཁ་འོང་། །མཐུ་བྱས་ཐ་མ་མ་བཟང་ཟེར་བ་མང་། །འགྲོ་ཀུན་སྐྱེ་བ་སྔོན་མའི་ཕ་མ་ཡིན།།ཅུང་ཟད་ངན་རེ་བྱས་པ་མི་བཟོད་པར། །མཐུ་གཏད་བྱེད་པའི་གཅོད་སྔགས་ཁྲེལ་མེད་ཡིན། །སེམས་ཅན་གཅིག་ཙམ་ཡལ་བར་འདོར་བའི་བློ། །སྐྱེས་ཕྱིན་ཐེག་ཆེན་གྲལ་ནས་རོ་ལྟར་བུད། །བླ་མེད་བྱང་ཆུབ་ཐོབ་པའི་སྐལ་བ་ཆད། །དུག་མཐུ་མཚོན་ཆ་གསུམ་གྱིས་གང་གི་སྒོས། །སེམས་ཅན་བསད་ན་ཉེས་པ་ཡང་ལྕི་མེད། །ཕྱི་མར་ངན་སོང་མ་གཏོགས་འགྲོ་ས་མེད། །དེ་ཕྱིར་མཐུ་གཏད་མ་བྱེད་མ་བྱེད ཨང་། །ནམ་འཆི་ཆ་མེད་སོམས་ལ་ཚེ་བློས་ཐོངས། །ཉམས་དགའི་རི་ཁྲོད་བསྟེན་ལ་ལྷ་ཆོས་སྒྲུབས། །དེ་ལྟར་མཛད་ན་སྐལ་120

ལྡན་སྙིང་གི་བུ། །གནས་སྐབས་བདེ་ཞིང་མཐར་ཐུག་སངས་རྒྱས་འགྱུར། །གླུ་འདི་ཐོས་ཚད་རྣམས་ཀྱིས་གྲོང་ཆོག་དང་། །མཐུ་བཞག་དབེན་པར་ལྷ་ཆོས་བསྒྲུབ་པར་ཤོག །ཅེས་པ་འདི་ནི་དད་གཏོང་བློ་གྲོས་ཆེ་བའི་སློབ་བུ་དཀོན་མཆོག་བསྟན་འཛིན་ལ་སྨྲས་པའོ།།དང་པོ་བླ་མ་ངེས་འབྱུང་ཅན།།ཆུང་ངུའི་དུས་ནས་རབ་བྱུང་བྱས། །ཆེར་སོང་བསྙེན་རྫོགས་སྡོམ་པ་བླངས།།མཚན་ཉིད་གྲྭ་ས་དག་ལ་བསྡད། །ཆོས་ལ་ཐོས་བསམ་བྱེད་པའི་ཚེ། །དགེ་འདུན་ཀུན་གྱིས་འདི་ཉིད་ལ། །ཆོས་ར་བ་ནི་བཟང་བོ་ཞིག །ངེས་པར་འོང་གི་ཟེར་ཞིང་སྨོན། །དབུ་མ་ལྟ་བུར་ཐོན་པའི་ཚེ། །དེ་དོན་བསྒོམ་པ་ཕར་ལ་ཞོག །གང་ཞིག་ཅིག་ནས་སྐད་ཉེས་ཤིག །གོ་ལྟར་འཕྲོ་ཡང་བཤོལ་ནས་འཇོག །བར་དུ་བླ་མ་འགྲོ་འདྲེན་པོ།།ཕ་ཡུལ་ལ་སོགས་གྲོང་དུ་འབབ། །ཀུན་གྱེས་བླ་མ་ཟེར་ཞིང་མཇལ།།ཁོས་ཀྱང་བླ་མའི་ཁུར་དེ་བཟུང་། །དད་ཟས་གཤིན་ཟས་སྡུད་ལ་བརྩོན། །དད་ཅན་མི་ཡིས་ཆོས་ཞུས་ཚེ། །ནོར་རྫས་རྩྭ་མགོའི་ཟིལ་བ་འདྲ། །མཆོད་སྦྱིན་བྱས་ན་བཟང་ལ་སོགས། །ཆོས་གཏམ་ཆེན་པོ་ཁ་ནས་ལབ། །ཁོག་ན་འདོད་སྲེད་མེ་བཞིན་འབར། །དེ་རིང་འབུལ་བ་ཅི་སྟེར་སྙམ། །མི་ཞིག་ཤི་བ་ཐོས་ནས་བཟུང་། །གདན་འདྲེན་པ་ཞིག་ཨེ་འོང་སྙམ། །མི་ཞིག་གྲགས་ན་གདན་འདྲེན་པ། །ཨེ་ཡིན་སྙམ་ནས་སུ་རེད་ཟེར། །ཉི་མ་ཁ་ཤས་121

གདན་འདྲེན་པ། །མ་འོངས་པ་ན་རྒྱང་རྩར་བྱེད། །དེ་བས་བླ་མ་སུ་གདན་དྲངས། །ཅི་ཕུལ་རྒྱུ་ནོམ་ཨེ་བཟང་འདྲི། །གདན་འདྲེན་མི་ནི་བྱུང་མ་ཐག །གྲྭ་བར་རེམ་ལ་རྟ་ལོངས་ཟེར། །མྱུར་དུ་རྟ་ལ་སྒ་བསྟད་ནས། །རེབ་གོང་སྟོད་ཀྱི་ཇག་པ་བཞིན། །རྒྱུག་འདུར་གཉིས་ཀ་བྱས་ནས་སོང་། །དེ་ནས་ཇ་དང་ཤ་དྲངས་ཚེ། །ལུག་ཤ་ཚོན་པོ་ཞིག་ཡིན་ན། །ཨོཾ་མ་ཎི་པདྨེ་ཧཱུཾ། །ལུག་འདི་ཅི་ཞིག་ཚོ་ནི་རེད་ཟེར། །ཟེར་ཞིང་གྲྭ་བ་རྣམས་ལ་བལྟ། །གྲྭ་བས་ལགས་སོ་དེ་རེད་ཟེར། །དེ་ནས་ཆོ་ག་འདོན་པའི་ཚེ། །མིག་ཟུམ་ཁོག་སྟོད་རབ་ཏུ་འགུལ། །ཁོག་ན་དེ་རིང་ཅི་སྟེར་སྙམ། །དེ་ནས་འབུལ་བ་ཕུལ་བའི་ཚེ། །དགའ་ཞིང་ཁ་ནས་འདི་སྐད་ཟེར། །ང་ལ་འབུལ་བ་ཆེ་ཚད་རེད། །ཁྱེད་རྣམས་ཤི་བོ་འདིའི་དོན་དུ། །མྱ་ངན་བྱས་པས་མི་ཕན་པས། །ཤི་བོར་ཕན་པ་ལྷ་ཆོས་ཡིན། །ཆོས་རྣམས་སྒྱུ་མ་རྨི་ལམ་འདྲ།།རྟག་པའི་ཆོས་ནི་གང་ཡང་མེད།།མྱ་ངན་མ་བྱེད་ལ་སོགས་པས། །སྡུག་བསྔལ་ཅན་ལ་སེམས་གསོ་བྱེད། །ཁོག་ན་ནོར་རྫས་འདི་ཉིད་ཀྱིས། །འདི་དང་འདི་འདྲ་ཞིག་བྱེད་སྙམ། །ཆར་ཆུ་ནམ་ཡང་མི་འཛེམ་པར།།རྟ་རྔ་ཁྱེ་ཁར་གཡེང་བཞིན་དུ།།དབྱར་གྱེ་དུས་སུ་མར་བསོད་རྒྱག །སྟོན་གྱི་དུས་སུ་ནས་བསོད་རྒྱག །མི་རྟ་གཉིས་གས་སྡུག་བསྔལ་མྱོང་། །ཁ་དར་ཕྱག་མདུད་ལུང་བ་འགེངས།།ཡོན་བདག་མི་ལེན་ཕྱིར་ལ་འཕེན། །མི་ལེན་ན་122

ཡང་གཉའ་འཇོག་བྱེད། །དེ་ལྟར་ཐབས་ནི་སྣ་ཚོགས་པ། །བྱས་ནས་ཟས་ནོར་ཁྱེར་ནས་འོང་། །ཐུགས་དམ་བྱེད་ཀྱིན་ཡོད་ཟེར་ནས། །རྒྱུན་དུ་འདང་ལོག་མང་བོ་རྒྱག །མི་ཞིག་སླེབས་ན་སུ་རེད་ཟེར། །ཡོན་བདག་འདི་སྐད་རེད་ཞུས་ཚེ། །ཡོན་བདག་བཟང་བོ་ཞིག་ཡིན་ན། །ཁོང་གི་མདུན་དུ་ཤོག་ཅིག་ཟེར། །སྟན་བཏིང་སྔོན་དུ་སྡེར་ཁ་བསྒྲིགས། །ཁྱེད་ཚོ་ཐམས་ཅད་བདེ་མོ་ཞེས། །སྐད་མགོ་མཐོན་པོས་འཚམས་འདྲི་བྱེད། །དེ་མིན་གཞན་གྱི་མི་ཡིན་ན། །མདུན་དུ་འོང་གི་མ་འཇུག་ཟེར།།གྲྭ་བས་མི་དེར་འདི་སྐད་ཟེར།།བླ་མའི་ཐུགས་དམ་མ་གྲོལ་བས།།ད་དུང་མདུན་དུ་མི་ཆུད་ཟེར། །ཐ་མ་བླ་མ་སེར་སྣ་ཅན། །གང་ཡོད་སྣོད་ཀྱི་ནང་དུ་བཅུག །ཁ་ལ་རྒྱ་མདུད་ལ་སོགས་རྒྱག །གཉེར་བ་མིང་གི་གཉེར་བ་ཡིན། །དོན་ལ་བླ་མ་གཉེར་བ་ཡིན། །ཟངས་ཁ་མིན་ཚད་ཀུན་ལ་སླེབས། །གཉེར་བ་གྲྭ་བ་ཐམས་ཅད་ལ།།ཅུང་ཟད་ཙམ་ཞིག་ཡིན་ན་ཡང་།།ཡོན་བདག་འདི་ཡིས་ཕུལ་བ་ཡི། །ནོར་རྫས་འདི་ནི་ཅི་བྱས་ཞེས།།ཡང་ཡང་རྩད་གཅོད་དྲག་པོ་བྱེད། །ལག་པ་ལྷ་ཁང་སྒོ་བས་དམ།།མཆོད་སྦྱིན་མང་བོ་ཕར་ལ་ཞོག །ལྟོགས་ནས་འཆི་བའི་མི་ལ་ཡང་། །རྩམ་འཆང་ཙམ་ཞིག་སྟེར་མི་ཤེས། །ཟས་ནོར་མང་བོ་བསོགས་བསོགས་ནས། །འཆི་བའི་ནད་ཀྱིས་ཐེབས་པའི་ཚེ། །གཉེར་བ་གྲྭ་བ་རྣམས་ཀྱི་ཁས། །བླ་མའི་སྒུ་འདི་བདེ་ན་ཟེར། །123

ཁོག་ན་བླ་མ་འདི་ཤི་ན། །ཟས་ནོར་འདི་ཚོ་ཁོར་ཐོབ་སྙམ། །ནོར་རྫས་ཆགས་བཞིན་བླ་མ་འཆི། །བླ་མ་ཤི་བའི་ནངས་པར་དུ།།ཡུལ་བ་རྣམས་ཀྱིས་བླ་མ་ཡི།།བདག་པོ་ཁོང་རྣམས་ཡིན་ཟེར་འོངས།།ནོམ་པ་གང་ཡོད་ཕལ་ཆེར་ཁྱེར།།གཉེར་བས་སྔོན་ནས་གང་མཁོ་བླངས། །ཤུལ་དུ་ཅུང་ཟད་ཙམ་བཞག་ནས། །བླ་མར་འདི་མིན་གང་ཡང་མེད།།ཟེར་ཞིང་ཀུན་ལ་རབ་བསྟན་ནས།།ཅུང་ཟད་པོ་དེ་ཚོགས་སུ་གཏོང་། །བླ་མའི་གདུང་མཆོད་དེ་ནས་འགྲུབ། །བླ་མ་ནོར་རྫས་རབ་ཆགས་པའི།།སྟབས་ཀྱིས་ཉེ་འཁོར་དེ་ཉིད་ཀྱི། །སྲོག་ཆགས་ཤིག་ཏུ་སྐྱེ་བ་འམ། །ཡང་ན་དཀོར་གྱི་རྣམ་སྨིན་རྣམས། །རྒྱབ་ཏུ་ཁུར་ནས་དམྱལ་བར་འགྲོ། །སོང་ན་ཨ་ཁུ་ཆོས་རྒྱལ་གྱེ། །དྲུང་དུ་བླ་མ་འོ་བརྒྱལ་ཡོད། །དེ་ཕྱིར་ཚོགས་དྲུག་རང་གྲོལ་ཁྱོད། །དེང་སང་བླ་མ་ཕལ་ཆེར་གྱི། །གོ་ས་དེ་ཉིད་མ་འཛིན་པར།།རི་དྭགས་རྨས་མ་ཇི་བཞིན་དུ།།དུ་མའི་རི་ཁྲོད་དབེན་པར་ཆོས།།ཆོས་བཞིན་གྱེས་དང་འཆི་ཚེ་སྐྱིད།།སྐྱིད་པ་གཞན་ལ་ཁྱོད་མ་སྨོན། །ཞེས་པ་འདི་ཡང་དེང་སང་གི་བླ་མ་ཕལ་ཆེར་ལ་བལྟས་ནས་རང་ཉིད་དགེ་ལ་བསྐུལ་བའི་ཆ་རྐྱེན་དུ་སྨྲས་པའོ།།དང་པོ་ཨ་ཁུ་འདོན་བཟང་བོ། །མི་ཤེས་དགུ་ཤེས་གྲོང་ཆོག་མཁན། །ན་ཚ་ཤི་ཆད་གར་ཡོད་ཀྱང་། །ཨ་ཁུ་མི་སླེབ་ས་ཆ་མེད། །གྲོང་ཆོག་བདས་ནས་རྒྱུ་ནོམ་བཙལ། །ཁེ་ཚོང་བྱས་ནས་ཇེ་འཕེལ་12་4

བཏང་། །བར་དུ་ཨ་ཁུ་ཁྱིམ་བདག་པོ། །རྒྱུ་ནོམ་ཀུན་གྱེ་དབང་ཅན་པོ། །རྒྱ་ལ་ལུག་རྣམས་སྤྲོད་པའི་ཚེ། །ཤ་བཟན་ཡ་གི་བཟུང་ལ་བྱེན། །ཕ་གི་འདི་ཚོ་ཟུངས་ཤིག་ཟེར། །ཁྱེམ་ཚང་བཟའ་བའི་ལྟོ་ཆེད་དུ། །ལུག་གཅིག་གསོད་ཀྱང་མི་སྐྱ་ལ།།མ་མོ་མ་གིའི་ཕར་ལྟག་ན།།ཡོད་པའི་ལུག་ག་ཟུངས་ཤིག་ཟེར།།ཚེར་མོ་མ་གིའི་ལུ་གུ་དེ།།དོ་དགོང་ལེན་དགོས་མ་བརྗེད་ཟེར།།ཐ་མ་ཨ་ཁུ་བཟའ་ལྷག་པོ། །ཕྱི་མའི་ཆོས་མེད་སྡིག་རྒན་པོ། །དཀོར་དང་སྡིག་པའི་རྣམ་སྨིན་ཁུར། །གཅིག་པུར་འཇིག་རྟེན་ཕ་རོལ་འགྲོ། །གཤིན་རྗེ་ཆོས་རྒྱལ་མདུན་དེ་ན། །འུར་འུར་བ་ཞིག་ཨ་ཁུར་ཡོད། །དེ་དུས་ཨ་ཁུར་འགྱོད་པ་སྐྱེ། །དམྱལ་བའི་གནས་རྣམས་འགྲིམ་པའི་ཚེ། །ཨ་ཁུས་བཟོད་པ་ཤིན་ཏུ་དཀའ། །དེ་ཕྱིར་འབྲོག་གི་ཨ་ཁུ་ཚོ། །རབ་ཀྱིས་བཀའ་གདམས་རྣམ་ཐར་བཞིན། །ཚེ་འདི་བློས་ཐོངས་རི་ཁྲོད་སྟེན། །འབྲིང་གིས་དགོན་པ་གང་བཟང་དུ།།སོང་ལ་ཁ་ཏོན་བཟླས་བརྗོད་གྱེས། །ཐ་མས་ཡུལ་དུ་སྡོད་པའི་ཚེ།།དེ་འདྲའི་སྡིག་ལས་མི་བྱེད་པར། །ཚོགས་གསོག་དཀོར་སྦྱོང་འབད་ན་ལེགས། །གཏམ་འདི་ཚོགས་དྲུག་རང་གྲོལ་གྱེས། །འབྲོག་པའི་ཨ་ཁུ་རྣམས་ལ་གདམས། །ཚིག་དོན་མ་བརྗེད་ཡིད་ལ་ཟུངས། །འཕྲལ་ཕུགས་བདེའོ་ཨ་ཁུ་ཚོ། །ཞེས་པ་འདི་ཡང་འབྲོག་པའི་ཨ་ཁུ་ཕལ་ཆེར་ལ་སྨྲས་པའོ།།དཔལ་ལྡན་བླ་མ་ཐམས་ཅད་ཀྱིས། །རྒད་པོ་ཡོངས་ལ་ཐུགས་125

རྗེས་གཟིགས། །དེང་སང་རྒད་པོ་ཁ་ཅིག་དེ།།རྒས་ཚེ་འདོད་པ་ཇེ་ཆེར་སོང་། །མི་རྒས་རྒྱུ་ཡི་སྒྱུ་ལུས་རྒས། །རྒས་རྒྱུའི་ཉོན་མོངས་ཇེ་གཞོན་གྱུར། །བཟའ་ཚང་གོ་ཁར་ནམ་འཚོགས་ཀྱང་། །རྒད་པོས་ཚོགས་གཏམ་རྐྱང་བ་གཏོང་། །འགའ་རེས་རྒད་བོར་མིག་ཟུར་གྱིས། །ཅིག་བལྟས་འཁུན་ནས་སྒོ་ཚོར་འགྲོ། །ལ་ལས་མཆུ་གཅུ་སྣ་ཚོ་གཉེར། །ལུ་ནས་མཆིལ་མ་ཆེན་པོ་ཞིག །རྒད་པོའི་ཕྱོགས་སུ་ཕར་ལ་འཕེན། །བུ་ཡིས་ཨ་ཕ་ཁ་རོག་ཟེར། །རྒད་པོས་དེ་ཚོ་མ་ཉན་པར། །རེ་རེ་འགུལ་ནས་ད་དུང་ལབ། །ཐམས་ཅད་སྒོ་ཚོར་བུད་སོང་ཚེ། །ཇ་འཁྱགས་འཕྲོ་མ་འཐུངས་ནས་འདུག །དོན་དག་རྒྱ་ཁབ་ཙམ་མི་འབྱུང་།།མ་ཎི་བརྒྱ་སྐོར་ཙམ་མི་འདོན།།ཕྲེང་བ་སྐྱ་རིལ་ལན་མང་འཕངས། །ཡུལ་མི་ཁྱེམ་མཚེས་རྙེད་རེབ་མང་། །མ་ཎི་ལག་འཁོར་ནག་རིལ་བོ། །ཁྱེམ་ཕྱགས་ནང་ན་བཞུགས་རེབ་མང་། །མནའ་མས་བཟའ་བཏུང་བཟང་བོ་ཞིག །བྱིན་ནས་མི་ཟ་སྤྲོ་ཚོ་ལངས།།འདི་བྱས་ཟ་རྒྱུ་གང་ན་ཡོད། །ཁྱེད་ཚོས་འདི་མོ་རྐྱང་མ་ཟ།།ཟེར་ནས་རང་ཁ་རང་གིས་ཕྱི།།མནའ་མ་བུ་ཡིས་འོ་ཡ་ཟེར། །རྒད་པོ་ཐབས་ཀྱིས་སྒོ་ཚོར་ཕུད། །ཤུལ་ནས་གཉིས་གས་ཁ་གཡོས་བྱེད། །རྒད་པོས་བསམ་བཞིན་རང་སྐལ་བཅད། །མནའ་མ་བུ་ཡི་འདོད་ཐོག་སོང་།།མནའ་མས་ཨ་བྱེ་འོང་གི་ཞེས། །ཁ་ཕྱིས་ཡར་ཚོ་ལངས་ནས་འདུག །བུ་ཡང་ལངས་ནས་126

ཐུ་བ་སྤྲུགས། །ཨུ་ཧི་ཟེར་ནས་མར་སྒོར་འབུད། །རྒད་པོ་ཁྱེམ་དུ་སླེབས་པའི་ཚེ།།མནའ་མས་ཨ་བྱེ་གཅིག་འཐུང་དགོས།།ཟེར་ནས་ཉག་ཉོག་བཟའ་བཏུང་སྟེར། །མ་རིག་མིག་གིས་ཅི་རིག་བྱས། །རྒད་པོས་ལྟོ་རོ་རོ་འཐུངས་ན། །ཨ་བྱེ་ཡར་སྡེབ་ཆེ་གི་སྙམ། །མནའ་མ་དགའ་ནས་ཁོང་འཛུམ་འཆོར། །དེང་སང་རྒད་པོ་སྐལ་ཆད་ཚོ། །ཆོས་ཀྱི་ནང་ནས་སྐལ་ཆད་རུང་། །ཟ་རྒྱུ་འཐུང་རྒྱུ་ཡོད་བཞིན་དུ། །རང་སྐལ་རང་གིས་བཅད་ནས་ཆེད། །རྒད་པོ་གཅིག་པུས་སྡུག་བསྲན་བྱས། །ཁྱེམ་ཚང་ཡར་ལ་སོང་བ་མེད། །བཟའ་ཚང་ཚང་མས་ཁོ་བཞིན་དུ། །བྱེད་ཀྱིན་ཡོད་སྙམ་རྒད་པོ་འཁྲུལ། །ལུས་སྒུར་ལུས་ལ་གཉེར་མ་མང་། །སྐྲ་དཀར་ཁ་ཡི་སོ་ལྷུང་བ། །མྱུར་དུ་འཆི་བའི་སྔ་ལྟས་ཡིན། །ཤི་དུས་སྦྲ་འམ་ཁང་བའི་གྲུའི། །ཡོལ་བ་ཞིག་གི་ཕར་ལྟག་ནས། །བེམ་པོ་ཅོག་སེ་བཞག་པའི་དུས།།རྒད་པོའི་ཕའི་སྐལ་ཆད་ནི་ཡིན། །ཨེ་གོ་རྒད་པོ་སྐལ་ཆད་ཚོ། །གོ་ན་རྒྱུ་ནོམ་འཛོམས་པའི་དུས། །ཆོས་གྱིས་རང་གིས་ཁ་སྐྱིད་རྒྱོབ། །འདིར་བདེ་ཕྱི་མར་སྐྱིད་པར་ངེས། །གླུ་འདི་ཐོས་ཚད་རྒད་པོ་ཡིས།།ཆོས་བྱས་ཁ་སྐྱིད་རྒྱག་པར་ཤོག།བླ་མ་རྣམས་ལ་གསོལ་བ་འདེབས། །རྒན་མོ་རྣམས་ལ་ཐུགས་རྗེས་གཟིགས།།དེང་སང་རྒན་མོ་ཁ་ཅིག་དེ། །རྒས་ཀྱིན་ཁ་ཚག་ཇེ་ཆེར་སོང་། །བཟའ་ཚང་ཅི་བྱེད་སྐྱོན་དུ་མཐོང་། །རྒད་པོར་སྡང་127

མིག་རྐྱང་བས་བལྟ། །མནའ་མས་ཟོས་བཞག་ཚར་ཐལ་ཟེར བུ་ཡིས་ཡལ་ཐལ་བརླག་བཞག་ཟེར། །ཁྱིམ་མཚེས་ངན་རབ་ཐུ་རབ་ཟེར། །གཡོག་པོས་བརྐུས་བཞག་ལྟོ་རྒན་ཟེར། །བུ་མོས་ཨ་མ་ཁ་རོག་ཟེར། །ཁྱེམ་གྱི་བླ་རྒན་དྲིན་ཅན་དང་། །སྒོ་ཡི་ཁྱེ་རྒན་རིག་ས་མེད། །རྒད་པོས་ཆོས་ཤིག་བཅའ་སྨྲས་ན། །སྤྲོ་ལངས་སྡིགས་སྐོར་རྐྱང་བ་བྱེད། །ཚུར་ལ་མ་བྱེན་ཧེབ་ཀྱིས་ལེན། །ཕར་ལ་གཡོར་སྐྱི་ཙམ་མི་བྱ། །ཁྱེམ་མཚེས་གཡས་གཡོན་ཐམས་ཅད་སུན། །བཟའ་བཏུང་ཅི་ཡོད་བདག་ཏུ་བཟུང་། །མནའ་མ་གཡོག་པོར་ལྟོགས་སྐོམ་འོང་། །བུ་ལ་ངོ་སྐོག་ཐམས་ཅད་དུ། །ཁྱོད་ཀྱི་མནའ་རུལ་བདུད་མོ་རྫོངས། །གཡོག་རྒན་ག་དེད་མ་འཇོག་ཟེར། །ཁྱེམ་ཚང་བཟའ་བ་ཆེ་ཆུང་སུན། །ལོ་འམ་ཟླ་བ་འགའ་རེའི་འཕྲོར། །མནའ་མ་གཡོག་པོ་ལངས་ནས་འགྲོ། །ཕྱིན་ཆད་མནའ་མ་གཡོག་མི་རྙེད། །བུ་ཡི་ཆུང་མ་མ་ཤི་བའི། །ཕོ་ཡུགས་ཨ་མས་བསམ་བཞིན་བྱས། །མོ་རང་ཉིན་གཅིག་མི་དལ་བར། །མི་ཐུབ་མི་འགྱུའི་སྡུག་བསྔལ་ཉོས། །ཡུལ་མི་ཁྱེམ་མཚེས་འགའ་ཞིག་གིས། །ལྐོག་ན་ཁྱོད་དེ་ཚད་ཚད་ཡིན།།མནའ་མ་བླངས་པ་མི་འཇོག་བརྫངས།།གཡོག་པོ་བཞག་པ་ཡུལ་དུ་དེད། །ད་སྐྱིད་ཆེ་གི་ཟེར་ནས་འཕྱ། །སྐོག་ན་བདུད་མོའི་བྱ་ག་ཟེར།།དེ་ཕྱིར་རྒན་མོ་བསམ་ཤེས་ཚོ།།ཚེ་འདིར་ཡུན་རིང་མི་འདུག་པས།།མི་བདག་གཉིས་གར་འགྲས་ནས་ཆེད།།128

ཁྱིམ་མཚེས་ཕན་ཐོགས་གཡོར་སྐྱི་གྱིས། །ཁྱེམ་ཚང་བཟའ་བ་སྐྱིད་དུ་ཆུགས། །ཁ་ནས་མ་ཎི་པདྨེ་ཐོན། །ཁོག་གི་བསམ་པ་དཀར་བོ་གྱེས། །ལུས་ཀྱིས་ཕྱག་དང་སྐོར་བ་རེམ། །ལག་གིས་མ་ཎི་ཆོས་འཁོར་སྐོར། །ཤི་དུས་ཨ་མ་དྲིན་ཅན་མ། །ཡོད་དུས་བཟང་ཞེས་གླེང་ནི་གྱིས།།གླུ་འདི་ཐོས་ཚད་རྒན་མོ་ཡིས།།ཁ་ཚག་ནམ་ཡང་མི་བྱེད་ཤོག །བླ་མ་ཆོས་རྒྱལ་ངག་གི་དབང་།།བདག་གཞན་སྒོ་གསུམ་བྱིན་གྱིས་རློབས། །དེང་སང་ཁྱེམ་ཚང་འགའ་ཞིག་གིས། །བུ་ཡིས་ཆོས་ཤིག་བཅོ་སྨྲས་ན།།རྒན་མོ་ཆུང་མ་ཨ་ཁུ་གསུམ།།མི་འཐད་རྒད་པོ་འདུག་ས་ནས། །ཡར་ཅིག་འགུལ་ནས་འདི་སྐད་ཟེར། །ངེད་ཚང་ཆོས་འདྲ་ཅན་པོ་མིན། །བཟའ་བ་ཧྲལ་ཧྲུལ་ཁ་རྒྱབ་དཀའ།།ཡ་གི་ཚང་ལ་ཅི་འདྲ་ཞིག །ཡོད་ཀྱང་ཆོས་འདྲ་མི་བཅའ་གི །མ་གི་ཚང་ལ་ངེད་ཚང་ལས། །ལྷག་པའི་ལག་ས་བཟང་ན་ཡང་། །ཆོས་ཤིག་བཅོ་བ་ཕར་ལ་ཞོག །ད་དུང་རེམ་ནས་གསོག་རེ་ལྟོས། །ཁྱེམ་ན་ཡོད་པས་ཆོས་བཅོས་འཕྲོ། །གནམ་ནས་མི་འབབ་སར་མི་སྐྱེ། །འོ་དཀའ་ཁ་རོག་ད་དུང་གསོགས། །རྒྱུ་ནོམ་མང་བོ་འཛོམས་དུས་བཅོ། །བུ་ཁྱོད་གསར་བུ་ཅང་མི་ཤེས། །ཨ་ཕ་རྒན་པོའི་ཁར་ཉོན་ཞེས། །དཔེ་དང་ཚད་འཇོག་མང་བོ་བྱེད། །བུ་ཡིས་འོ་ན་ཨ་ཨང་ཟེར། །ཉིན་གཅིག་ཡ་གི་ཚང་གི་རྟ། །ཚང་མ་ཇག་པས་དེད་སོང་129

ཟེར། །གོ་ཚེ་རྒད་པོས་ཨ་ཧོ་ཧོ། །མ་བཟང་ལ་ལོ་ཡོད་པའི་དུས། །དེ་བས་ཆོས་ཤིག་བཅོས་ན་ཟེར། །མ་གི་ཚང་གི་ནོམ་པ་རྣམས། །རྐུན་མ་ཞིག་གིས་ཁྱེར་ཟེར་གོ །ཨ་ཧོ་ནོམ་པ་ཡོད་པའི་དུས། །དེ་བས་ཆོས་ཤིག་བཅོས་ན་ཆེད། །དེ་བ་ཅི་བྱུང་མ་བཟང་ཟེར། དེ་ནས་རང་གི་ནོར་ལུག་གི །ནང་དུ་ནད་བྱུང་ཤི་བའི་ཚེ། །ཨ་ཧོ་ན་ནིང་ནོར་ལུག་ཚོ། །ཡོད་དུས་ཆོས་ཤིག་བཅོས་ན་ཆེད། །དེ་ནས་རྒད་པོས་མ་ཕེར་ཟེར། །སྙེང་འཕྱས་ཕ་བུའི་བར་ནའང་ཡོད། །རྒད་པོ་འགྱོད་ཚེ་བུ་གཅིག་འཛུམ། །ཁོག་ནས་སྙིང་འཕྱས་འདོམ་གང་བཏང་། །ཁ་ནས་ཨ་ཕས་ངེད་ཚང་ཆོས། །ཅན་པོ་མིན་ཞེས་ཟེར་བ་དེ། །བདེན་གི་ལུང་བསྟན་ཐོགས་མེད་རེད། །ལུང་བསྟན་རྒྱག་ན་དེ་གྱིས་རྒྱོབ། །ལོ་ལོན་རེད་མོ་ཧ་ཧ་ཟེར། །དེ་ཕྱིར་རྒད་པོ་བློ་རིང་ཚོ། །བློ་ལྡན་བུ་ཡི་ཁ་ལ་ཉོན། །ཁྱིམ་ཚང་ལྟོ་རྒྱབ་ལས་ལྷག་པའི། །རྒྱུ་ནོམ་ཡོད་དུས་མཆོད་སྦྱིན་ཐོངས། །གླུ་འདི་ཐོས་ཚད་ཁྱེམ་ཚང་ཀུན། །གྲོས་མཐུན་སྒོ་ནས་ཆོས་བྱེད་ཤོག །ཆོས་ཀྱི་རྒྱལ་པོའི་ཞབས་ལ་འདུད། །ལྷ་ཆོས་ནུས་པར་བྱིན་གྱིས་རློབས།།བློ་ལྡན་དད་ཅན་ཕོ་མོ་ཚོ།།རྒྱུ་ནོམ་བསམ་པ་ཤིན་ཏུ་ནག །ཕན་ཕན་ཚུལ་གྱིས་ཕམ་སྟེར་བས། །རྒྱུ་ནོམ་མང་བོ་གསོགས་པ་དེ། །སྲོག་འཚོ་མ་ཡིན་སྲོག་གཅོད་ཡིན། །བླ་རྒན་འགའ་རེས་རེམ་རེམ་ནས། །ནོམ་པ་མང་བོ་ཡོད་ཙ་ན། །རྐུན་མ་130

ཏེབ་རྒན་གཅིག་གིས་གོ །རྐུན་གྲོགས་ཧེབ་རྒན་འགའ་རེར་བཤད། །ཐམས་ཅད་གྲོས་བྱས་ནུབ་གཅིག་འོངས། །བླ་རྒན་མགོ་བོ་རྡོ་བཅོམ་བྱས། །ཡོད་ཚད་ཁྱེར་ནས་སོང་བ་ཡོད། །ཁྱེམ་པ་འགའ་རེས་འཚོ་སྐྱོང་བྱས། །རྟ་ནོར་མང་པོ་ཡོད་ཙ་ན། །ཇག་པ་ཧེབ་རྒན་འགའ་རེས་གོ།ནངས་ནུབ་ཅིག་ལ་འོངས་ནས་འདེད།།བུ་དང་ཚ་བོ་ར་མདའ་རྒྱུགས། །ཇག་པར་འཐབ་ཚེ་ཉིན་གཅིག་ལ། །མི་ཟད་རྒྱུ་ཟད་བྱས་པ་མང་། །དེ་ཕྱིར་ཁ་རྒྱབ་འདང་བ་ཙམ།།མ་གཏོགས་ཕྱི་ཕུགས་ཕྱི་འདང་རིགས།།མ་རྒྱག་ནམ་འཆིར་ངེས་པ་མེད། །རྒྱུ་ནོམ་ཡོད་ཀྱང་རྟག་པ་དཀོན། །མཆོད་སྦྱིན་ཐོངས་དང་མ་ཤི་ན། །དཀོན་མཆོག་ཐུགས་རྗེས་ཁ་རྒྱབ་སླ། །རྒྱུ་ནོམ་མང་བོ་གསོག་གསོགས་ནས། །ལོ་གཅིག་ཆོས་ཆེན་བྱེད་སྙམ་ན། །མི་ཡི་བསམ་སར་རྟ་མི་རྒྱུག །དགྲ་འདྲེའི་ཕྱོགས་སུ་འཆོར་བ་མང་། །ལོ་རེ་བཞིན་དུ་ཆོས་ཆུང་ཆུང་། །བྱས་ན་ཁྱེམ་ཚང་ལྟོ་རྒྱབ་ལ། །མི་གནོད་བཞིན་དུ་ཆོས་མང་འགྲུབ། །ལོ་འགའི་འཕྲོ་ནས་ཆོས་བྱས་ཚད།།བགྲངས་ན་སེམས་ལ་དགའ་སྤྲོ་འཆར།།ལོ་གཅིག་ཆོས་ཆེན་བྱས་པ་ལས།།ལོ་མང་ཆུང་ཆུང་བྱས་པ་ལྷག །དེས་ན་ལོ་རེ་ཟླ་རེ་བཞིན། །གང་ཐུབ་ལྷ་ཆོས་བསྒྲུབས་ན་ལེགས། །གླུ་འདི་ཐོས་ཚད་ཁྱིམ་པ་ཡིས།།ལོ་རེ་བཞིན་དུ་ཆོས་བྱེད་ཤོག།ཆོས་རྒྱལ་ངག་གི་དབང་བོ་ལ། །གསོལ་བ་འདེབས་སོ་ཁྱེམ་131

པ་ཡིས། །འཇིག་རྟེན་མི་ཆོས་ལེགས་གྲུབ་ནས། །ལྷ་ཆོས་ནུས་པར་བྱིན་གྱིས་རློབས། །དང་པོ་ཁྱེམ་ཚང་ངན་པ་ཡིས།།རང་གི་ཁྱེམ་ན་གང་ཡོད་རྣམས། །རྒད་པོས་དུད་ཆང་རིན་དུ་གཞལ། །རྒན་མོས་ལྐོག་ཇ་ཉོས་ནས་བསྐོལ། །མནའ་མ་བུ་མོས་མཆོར་རྒྱན་བཅའ། །བུ་ནི་ཕོ་གསར་ཡ་བོ་དགའ།།བྱིས་པས་མགོ་མིན་གསུས་པ་ཤད། །ཟ་ཉེས་བགོ་བཙོག་འཕོ་ཟགས་བྱ། །ཤ་དང་སྒོག་ཆུ་ཞིམ་པོར་དགའ། །ཡར་འཇོག་ཅན་གྱེ་མི་གཅིག་མེད། །ཟ་ཞིང་ཁྱེར་དུས་ཐམས་ཅད་དཔའ། །བར་དུ་ཁྱེམ་ཚང་ངན་པ་ཡིས། །ཞིང་ལ་སོ་ནམ་ཁེ་ཚོང་དང་། །བཀལ་འཐག་ལ་སོགས་ལས་ཀ་རྣམས། །མི་བྱེད་ལ་ལ་ཉལ་ལ་དགའ། །འགའ་རེ་གྲོང་བར་ཀུན་ཏུ་འཁྱམས། །ཐ་ན་མེ་ཤིང་ཆུ་ཡང་མེད། །ཁྱེམ་ཕྱགས་ཐལ་བ་མི་འབོ་བར ཟ་རྒྱུ་ཡིན་ལྟར་ཕུང་ལོགས་སེ། །ཁྱེམ་ནས་ཉིན་ཞག་མང་བོར་སྤུངས། །ཁང་བའི་གཤག་མཆུ་འོ་ཅོ་འབུད། །ཞིང་གི་སྣ་སྣེ་བཙོངས་ནས་ཟ། །སྒོ་ཕྱུགས་འཚོ་སྐྱོང་མི་གསོ་བར། །ཐམས་ཅད་གོ་ཁར་འཚོགས་ནས་འདུག །སྒོ་ཕྱུགས་ལ་ལ་སྤྱང་གིས་གསོད། །ལ་ལ་ལྟོགས་འཁྱགས་འགགས་ནས་འཆི། །ཁྱེམ་མཚེས་བོས་ན་ཨ་མི་ཟེར། །ཅི་རེད་ཟེར་ནས་སྡིགས་སྐོར་བྱེད། །ལོ་རེ་བཞིན་དུ་ཁ་ཐུར་འགྲོ། །སྡེ་བས་དེ་བ་ལག་ས་བཟང་། །ད་ཅང་མེད་ཀི་ཅི་ཞིག་བྱུང་།།ན་ཚ་ཤི་ཆད་མ་བྱུང་ཟེར། །ཁྱེམ་མཚེས་གཡས་གཡོན་ཤེས་132

ནི་ཚོས། །དེ་བ་ཚང་གི་ཁ་ཐུར་དུ། །མི་འགྲོ་ཀ་མེད་བྱ་བཅོ་གི །བུ་དང་མནའ་མས་དེ་འདི་ཞེས། །བྱ་བ་ངན་པ་བྱེད་ཚུལ་སྒོག །བསྒྲགས་ན་ཨ་ཧོ་དེ་ཡིན་ན། །རྒྱལ་པོའི་མཛོད་ཅིག་ཡིན་ཡང་འཛད། །ཁ་དེ་ཐུར་དུ་ལོས་འགྲོ་ཟེར། །འགྲུལ་བ་མགྲོན་པོ་ཞིག་བྱུང་ན། །མེ་བསད་ཐ་ན་ཁྱེ་མི་འགོག །བཟའ་བ་ཆེ་ཆུང་དགེ་དགེ་དགའ། །གཞན་ལ་ངན་གཏམ་ཧ་ཧ་ཟེར། །ཁྱེམ་མཚེས་མི་འཆམ་འཁོན་འཛིང་བྱེད། །རྒྱགས་རུང་ཟ་མའི་སྟེང་ནས་འཁོན། །ཡུལ་མི་ཁྱིམ་མཚེས་འགའ་ཞིག་གིས། །ཕས་ཁ་ཐུར་དུ་འགྲོ་རྒྱུ་ཚང་། །ཁོ་ཅིག་སོང་ནོ་ཇ་ཕར་ཞོག །ཁྱེ་ཡང་མ་བཟུང་བཏང་བཞག་ཟེར། །འགའ་རེས་དེ་བའི་ཆེ་ཆུང་གིས། །རང་སྐྱོན་གཅིག་གིས་མི་ཤེས་པར། །རང་གི་མགོ་ཡི་ཁ་བ་བཞག །གཞན་མགོའི་བ་མོ་སྤྲུག་གི་ཟེར། །ཡུལ་མི་ཁྱེམ་མཚེས་ཐམས་ཅད་ཀྱིས། །ལྐོག་ན་ངན་སྨྲ་དི་རི་རི། །ཐ་མ་ཁྱེམ་ཚང་ངན་པ་ཡིས།།སྒོ་ཡི་རྒྱུ་དང་ཁྱིམ་གྱི་ཟས། །གཉིས་ཀ་མྱུར་དུ་མཉམ་ཚར་བྱེད། །ཚར་དུས་གཞན་གྱེ་སྒོ་རུ་སོང་། །ཨ་ཁུ་ཨ་མ་ལོ་ལོ་ཞེས། །ཇ་ལོག་མར་ལོག་ནས་ལོག་ལེན། །ཕྱི་ནས་ལོག་དོམ་མི་སོད་པར། །ཁེར་ཟོག་ཁང་ཞིང་ཡན་ཆད་འཆོར།།ལྟོགས་འཁྱགས་ས་ཚད་རྡོ་ཚད་བྱེད།།གཞན་གྱིས་མ་བྱིན་རང་ལ་མེད། །བརྐུས་དང་འཕྲོག་བཅོམ་རི་དྭགས་གསོད། །བརྐུས་བུད་གང་ཡོད་འཇལ་དུ་འཆོར། །བཟའ་ཚང་ཐོར་ནས་133

ཕྱོགས་ཕྱོགས་འགྲོ །ལ་ལ་ཕྱུག་པོའི་གཡོག་ཏུ་འགྲོ། །སྡིགས་རྡུང་ངལ་བའི་སྡུག་བསྔལ་མྱོང་། །ལ་ལ་འོ་ཅོ་བཟུང་ནས་སྤྲང་། །ཁྱེས་དེད་ལྟོགས་འཁྱགས་སྡུག་བསྔལ་ཆེ། །བྱེས་པ་ཁྱེམ་མཚེས་ཅན་དུ་རྒྱུགས། །སོང་ན་ཁྱེམ་མཚེས་ཁ་ཅིག་གིས། །བྱ་བྱིས་ཀ་ཚོ་བསེ་རེ་རེ། །ཇ་དུ་འཐུང་ཡང་སླེབ་འཇོག་གི །མུག་ཕྲུག་ཁ་སེར་ག་ཚོ་ཟེར།།གཞོན་ནུས་རྩེད་སྡུག་རྐྱང་བ་བྱས།།ངུས་ཚེ་ཨེ་ཁྱོད་ཁ་རོག་དང་། །འདི་སྟེར་ཟེར་ནས་ཟན་འཆང་རེ། །བྱེན་ཚེ་མིག་ཆུ་ལག་པས་ཕྱིས། །གཅིག་བལྟས་གཅིག་འཛུམ་མགོར་སོ་འདེབས། །ཁྱེམ་མཚེས་མི་འདོད་སྡུག་བསྔལ་མྱོང་། །ཆོས་ཤིག་ནུས་པ་ཕར་ལ་ཞོག །ཁྱིམ་ཚང་བཟའ་བའི་ཁ་མི་སོས། །འདི་སྡུག་ཕྱི་སྡུག་རང་གིས་བཅའ། །བྱ་བ་ངན་པ་ཞིག་གི་དུས། །ཁྱེམ་ཚང་ངན་པ་དེ་བ་ཚང་། །སྡེ་བས་དཔེར་འཐེན་ཚད་ཀྱིས་འཇོག །ཁ་གསོས་ཆོས་བཅའ་མི་ཐུབ་རུང་།།སྡུག་མེད་སྐྱིད་པོ་བྱེད་འདོད་ན།།ཁྱེམ་ཚང་ངན་པའི་བྱ་བྱེད་རྣམས།།སྤོངས་ལ་ཁྱེམ་ཚང་བཟང་བོ་ཡིས ཅི་བྱེད་ལྟར་དུ་གྱེས་ཤིག་ཅེས། །གཏམ་འདི་ཚོགས་དྲུག་རང་གྲོལ་གྱིས། །ཁྱེམ་ཚང་ངན་པ་ཁ་ཅིག་ལ། །ཅུང་ཟད་ཨེ་ཕན་ཕྱིར་དུ་སྨྲས།།ཐོས་ཚད་ཡོངས་ལ་ཕན་པར་ཤོག །ཆོས་རྒྱལ་ངག་གི་དབང་བོ་ལ།།གསོལ་བ་འདེབས་སོ་ཁྱིམ་པ་ཡིས། །འཇིག་རྟེན་མི་ཆོས་ལེགས་གྲུབ་ནས། །ལྷ་ཆོས་ནུས་པར་134

བྱིན་གྱིས་རློབས། །དང་པོ་ཁྱེམ་ཚང་བཟང་བོ་ཡིས། །རང་གི་ཁྱེམ་ན་ཅུང་ཟད་ཅིག །ཡོད་ཀྱང་ཚགས་བྱས་ཡར་ལ་འཇོག །རྒད་པོས་དུ་བ་ཆང་མི་འཐུང་། །རྒན་མོས་ལྐོག་ནས་ཇ་མི་ཉོ། །མནའ་མ་བུ་མོས་མཆོར་མི་བྱ། །བུ་ཡིས་ཡ་བོ་མི་བྱེད་བཟང་། །ཤ་དང་སྒོག་ཆུ་ཞིམ་པོ་ལ། །མི་དགའ་ཟ་ཉེས་འཕོ་ཟགས་བྱས། །ཆུད་ཟོས་ཅུང་ཟད་ཙམ་མི་གཏོང་། །གཞོན་པས་ལྟོགས་ཀྱང་སྡུག་བསྲན་བསྐྱེད། །ཟས་ཀྱི་ཆེ་ས་རྒན་བྱེས་སྟེར། །དཔྱིད་དབྱར་སྟོན་དུས་སྔོ་ཚོད་དང་། །གྲོ་མ་ལ་སོགས་བརྐོས་ནས་ཟ། །ལྟོགས་ཀྱང་བཟའ་ཚང་བརྩེ་ཞིང་དགོད། །བར་དུ་ཁྱིམ་ཚང་བཟང་བོ་ཡིས། །ཁེ་ཚོང་ཞིང་ལས་བཀལ་འཐག་དང་། །ཕྱུག་པོ་བླ་དཔོན་སྔ་ཕྱིར་རྒྱུག །སྒོ་ཕྱུགས་གསོ་ཞིང་འཚོ་སྐྱོང་མཁས། །གཞོན་པ་རྣམས་ཀྱིས་རི་ལས་རེམ། །རྒན་རྒོན་བྱེས་པས་ཡུལ་ལས་འབད། །སྦྲ་གུར་ཁང་བ་གང་ཡིན་ཡང་།།ཕྱི་ནང་གཉིས་ཀ་བྱེ་དོར་བྱས།།ཆད་དམ་ཞིག་པ་ཡང་ཡང་གསོ། །གཞན་ནས་རྒྱུ་ནོམ་ཅུང་ཟད་ཙམ། །བཟའ་བ་ཆེ་ཆུང་སུས་རྙེད་ཀྱང་། །རང་གི་ཁྱིམ་དུ་ཁྱེར་ནས་འོང་། །མགྲོན་པོ་གང་འོངས་ལྷ་བཞིན་བཀུར། །གང་ཡོད་བཟའ་བཏུང་གཙང་མ་འབུལ། །ངོ་མཚར་གཏམ་སྨྲས་གཞན་དགའ་བསྐྱེད། །སྔོན་ནས་བསུ་ཞིང་ཕྱི་ནས་སྐྱེལ། །སྡེ་བས་ཚེ་རིང་བཀྲ་ཤིས་ཟེར།།ཁྱིམ་མཚེས་གཡས་གཡོན་འགའ་ཞིག་གིས། །ཆོས་དང་135

འཇིག་རྟེན་བྱ་བ་གང་། །བྱེད་དུས་མ་ཐུབ་མ་འགྱུ་བ། །མཐོང་ན་སོང་ནས་ལས་གྲོགས་བྱེད། །ཁྱིམ་མཚེས་དགའ་ནས་ཇ་མར་སོགས། །བྱིན་ནས་ཁ་རྗེ་ཡར་ལ་འགྲོ། །ཁྱེད་ཀྱིས་དེ་རིང་ངར་བཟང་ཟེར། །ཕྱིན་ཆད་གཡོར་སྐྱི་གང་དགོས་ཀྱང་། །བཤད་ན་ལོས་སྐྱི་ལོས་གཡོར་ཟེར། །བཟའ་བ་ཆེ་ཆུང་ཐམས་ཅད་ཀྱིས། །ཡར་མར་རྒྱུགས་ནས་བཙལ་སྟབས་ཀྱིས། །ལོ་རེ་བཞིན་དུ་ཇེ་བཟང་འགྲོ། །སོང་ཚེ་སྡེ་བའི་འགའ་ཞིག་གིས། །དེ་བ་སྔོན་ཚོ་མཆོད་ཅིག་མེད། །ལག་ས་ད་ཅིག་བཟང་གི་ཟེར། །ཁྱེམ་མཚེས་ཤེས་ནི་འགའ་ཞིག་གིས། །དེ་བ་ཚང་གི་ཁ་རྗེ་ཡར། །མི་འགྲོ་ཀ་མེད་བྱ་བཅོ་གི །བུ་དང་མནའ་མས་དེ་འདི་ཞེས། །བྱ་བ་ལེགས་པོ་བྱེད་ཚུལ་སྒོག །བསྒྲགས་ན་ཚེ་རིང་བཀྲ་ཤིས་དང་། །ཁ་རྗེ་ཡར་ལ་ལོས་འགྲོ་ཟེར། །དེ་ནས་ཀུན་གྱེས་རེམ་པའི་མོད། །ལོ་འགའི་འཕྲོ་ནས་ཕྱུག་པོར་འགྱུར། །ཐ་མ་ཁྱེམ་ཚང་བཟང་བོ་ཡིས། །ཚེ་སྟོད་ཅུང་ཟད་སྡུག་མྱོང་ཡང་། །ཚེ་སྨད་སྐྱིད་ཀྱི་མགོ་བོ་ཚུགས། །གཞན་གྱི་གཡོག་བྱེད་མི་དགོས་བདེ། །མི་དགེའི་སྡིག་པ་བྱེད་མི་དགོས། །ཁ་སྐྱིད་རྒྱག་པར་ཕར་ལ་ཞོག །ལྷ་ཆོས་མང་བོ་བསྒྲུབས་པ་ཡིན། །བུ་མོ་མནའ་མས་གོས་རྒྱན་བཏགས། །བུ་ཡིས་རྟ་ཞོན་གོས་ཕྲུག་གྱོན། །རྒན་རྒོན་གཉིས་ཀྱིས་ཕྲེང་བ་བཟུང་།།མ་ཎི་འདོན་བཞིན་ཐང་ཇ་འཐུང་། །ཡར་གྱི་ཕུ་ན་རྟེན་བཞེངས་136

མང་།།ཨ་མཆོད་ཆོས་འདོན་ལྷང་ལྷང་ལྷང་།།བླ་མ་བྱོན་ལ་འབུལ་བ་འགྱོག །དགེ་འདུན་མང་བོར་བསྙེན་བཀུར་བྱེད། །དབུལ་བོ་འོངས་ན་ཟས་གོས་སྟེར། །ཀུན་གྱིས་དེ་བ་ལས་ཅན་ཟེར། །ཚེ་འདིར་བདེ་སྐྱིད་སྙན་གསུམ་ཐོབ། །ཕྱི་མར་ལྷ་ཆོས་བྱས་པའི་མཐུས། །དེ་བས་ལྷག་གི་བདེ་སྐྱིད་མྱོང་། །འདི་སྐྱིད་ཕྱི་སྐྱིད་རང་གིས་བཅའ། །བྱ་བ་བཟང་བོ་ཞིག་གི་དུས།།ཁྱེམ་ཚང་བཟང་བོ་དེ་བ་ཚང་། །སྡེ་བས་དཔེར་འཇེན་ཚད་ཀྱི་འཇོག །ཆོས་དང་འཇིག་རྟེན་མི་ཆོས་གཉིས།།འགྲུབ་པར་འདོད་ན་དེ་བཞིན་གྱིས།།གཏམ་འདི་ཚོགས་དྲུག་རང་གྲོལ་གྱིས། །ཁྱེམ་པ་ཕོ་མོ་འགའ་ཞིག་ལ། །ཅུང་ཟད་ཨེ་ཕན་ཕྱིར་དུ་སྨྲས། །ཐོས་ཚད་ཡོངས་ལ་ཕན་པར་ཤོག །བླ་མ་རྣམས་ལ་ཕྱག་འཚལ་བསྟོད། །གླུ་འདི་ཉོན་དང་དད་ཅན་ཀུན།།ཁྱེམ་ཚང་ངན་པའི་སྒོ་ཕྱི་ནང་། །ཁྱེམ་ཕྱགས་ཐལ་བས་གང་ནས་བཙོག །མེ་དལ་ཇ་ཆད་ཆུ་ཤིང་མེད། །མགྲོན་པོ་འགའ་རེ་སླེབས་པའི་དུས། །མགྲོན་པོའི་སྔོན་ནས་མི་བསུ་བར། །ཆ་བོས་ཁྱིམ་ནས་གོང་འགབ་བྱས། །སྡིགས་རེས་རྡུང་རེས་སྣ་ནས་འདུག །རྒད་པོས་རྒན་མོར་སྡང་མིག་བལྟས། །བཟའ་ཚང་སྤྱི་ལ་སྡིགས་སྐོར་བྱེད། །རྒན་མོས་རྒད་པོར་སྙིང་འཕྱས་བཏང་། །མཆུ་གཅུ་སྣ་གཉེར་ལྐོག་ཤུབ་མང་། །བུ་ཡིས་ཆུང་མ་གཡོག་པོར་137

བརྡུང་།།ཆུང་མས་ཟངས་རྒྱག་ཐོམ་རྒྱག་བྱེད། །གཡོག་པོ་སྒོ་ཡི་ཕྱི་་ན་ངུ་།།མགྲོན་པོ་སྐབས་སྐབས་རེ་རེ་ལུ། །ཨེ་ཚང་ཁྱེད་ཀྱིས་དེ་མ་བྱེད། །གཡོག་པོ་བོས་ནས་ཡར་ཤོག་ཟེར། །འགའ་རེས་བཟའ་ཚང་འདི་ནང་གི །ཕྱིན་ཆད་མི་སྐྱེ་སྨོན་ལམ་ཐོབ།།མགྲོན་པོ་ཁྱེད་ཀྱིས་སོས་དལ་གྱིས། །ཇ་འཐུང་ཁྱེད་བྲེལ་མ་འཇོག་དང་། །ཁོང་གི་བྱ་བ་འདི་ཡིན་ཟེར། །མགྲོན་པོ་སུན་ནས་འདུག་མ་འདོད། །ཁོ་བོ་མྱུར་དུ་ཕྱིར་ལྡོག་དགོས། །ལས་དོན་གལ་ཅན་ཡོད་ཚོ་ཞེས། །རྫུན་སྨྲས་ཐབས་ཀྱིས་ལངས་ནས་འགྲོ། །རང་ཡུལ་སོང་ནས་ལས་ངན་ཚང་། །དེ་བའི་ངོ་དེ་མི་རིག་གི །ཆུགས་ཟེར་འགའ་རེས་ཅི་རེད་ཅེས། །དྲིས་ན་ད་ནངས་ཁོ་སོང་ནོ། །ཆ་བོས་བཟའ་སྡིགས་འཁོར་ལོ་བསྐོར། །དེ་ཡིས་ཆེད་ཟེར་སྣང་བ་སུན། །ཕྱིན་ཆད་བོས་ཀྱང་དེར་མི་འགྲོ། །ཡུལ་མི་ཁྱིམ་མཚེས་ཐམས་ཅད་སུན། །ནངས་ནུབ་མེད་པར་ག་ཚང་ག །ཆེ་ཆུང་གཉིས་ཀ་འཁོན་ཚུལ་ལ། །ལྟོས་དང་ཐ་མ་མི་བཟང་ཟེར། །ཟ་རྒྱུ་འཐུང་རྒྱུ་ཡོད་ན་ཡང་། །ཁྱེམ་ཚང་བཟའ་བ་མི་འཆམ་པས། །རང་གཞན་ཐམས་ཅད་སྡུག་ཏུ་འཇུག །སྡུག་བསྔལ་ཆེ་ཞིག་དེ་ན་སྣང་། །ཕྱི་མར་མཐུན་གྲོགས་རྙེད་མི་འགྱུར། །དེ་ཕྱིར་ཁྱེམ་པ་བསམ་ཤེས་ཚོ། །སྡིགས་རེས་རྡུང་རེས་བྱས་ཅི་བྱ། །ཟ་རྒྱུའི་ཉམས་ལ་དེ་མི་ཕན། །འཐུང་རྒྱུའི་ཚབ་ཏུ་དེ་མི་འགྲོ། །ཁ་འཁོན་ལག་འཛིང་མ་བྱེད་138

པར། །ཚེ་ཐུང་གློག་འགྱུ་ཙམ་འདི་ལ། །རྩེ་ཞིང་དགོད་བཞིན་ལྷ་ཆོས་གྱིས། །གླུ་འདི་ཐོས་ཚད་ཐམས་ཅད་ལ། །ནམ་ཡང་བཟའ་འཁོན་མེད་པར་ཤོག །བླ་མ་རྣམས་ལ་ཕྱག་འཚལ་བསྟོད། །གླུ་འདིར་ཉོན་དང་བསམ་ཤེས་ཚོ། །ཁྱེམ་ཚང་བཟང་བོའི་སྒོ་ཕྱི་ནང་།།ཤིན་ཏུ་གཙང་ཞིང་ཡིད་དུ་འོང་། །མེ་བཟང་སྦར་བས་ཁྱེམ་ཀུན་དྲོ། །མགྲོན་པོ་སོང་ན་སྔོན་ནས་བསུ། །ང་བདེ་ཁྱོད་བདེ་འཚམས་འདྲི་མང་། །ཁྱེམ་དུ་ཐོན་ཚེ་རྒད་པོ་ཡིས། །མལ་ནས་ཨེ་ཁྱོད་བདེ་མོ་ཡིན། །བདེ་བར་སྡོད་ལ་སྐད་ཆ་ཤོད། །རྣར་སྙན་ཡིད་དགའི་གཏམ་གསར་བ། །ཡོད་ན་མ་དྲིས་བཞིན་དུ་ཤོད། །ཨ་བྱེ་སྐད་ཆ་ཤིན་ཏུ་དགའ། །ཟེར་བའི་ལན་དུ་མགྲོན་པོ་ཡིས། །གང་ཡོད་སྐད་ཆ་ཞིབ་ཏུ་བཤད། །དེ་མིན་ཅང་མེད་ཨ་བྱེ་ཞེས། །སྨྲས་ན་འོ་ཡ་ཡོད་ཀི་ཞེས། །ཇ་འཐུང་སོས་དལ་གྱིས་ཚོ་ཟེར། །མ་ཎི་རིང་འདོན་ཐུང་འདོན་བྱེད། །རྒན་མོས་མི་ཟོག་ཨེ་འཚམས་འདྲི། །མནའ་མས་ཇ་བསྐོལ་ཕྱེ་མར་འཇོག །གཡོག་པོ་མནའ་མའི་སྔ་ཕྱིར་རྒྱུག།བུ་ཡིས་ཞྭ་ཆུང་རྣ་གཡས་གཟར། །ཀུ་རེ་རྩེད་མོ་སྣ་ཚོགས་བྱས། །བཟའ་ཚང་མགྲོན་པོ་བར་བར་དགོད། །མགྲོན་པོ་དགའ་སྤྲོས་ཡུན་རིང་འདུག །འགྲོ་ཚེ་འཚམས་པོར་བདེ་མོར་ཟེར།།འགའ་རེས་བསྐྱལ་ནས་ཁྱེ་ཁའི་འཕུད། །ཡུལ་དུ་སོང་ནས་ལས་ཅན་ཚང་། །བཟའ་139

ཚང་དེ་བའི་སྐྱིད་ལ་ཟེར། །ཅི་རེད་དྲིས་ན་ཐོག་མར་འཛུམ། །དེ་བའི་ཆེ་ཆུང་བཟང་ཚུལ་བརྗོད། །ཡུལ་མི་ཁྱེམ་མཚེས་ཐམས་ཅད་ཀྱིས། །ག་ཚང་ཅི་ཞིག་འཆམས་ནི་རེད། །ཉིན་གཅིག་འཁོན་ནི་ཐོས་མ་མྱོང་། །ཚེ་རིང་བཀྲ་ཤིས་ཟེར་ནས་དགའ། །ཁ་སྐྱིད་ཆེན་པོ་མེད་ན་ཡང་། །བཟའ་ཚང་མ་འཁོན་རྩེ་བགད་ནས། །རང་གཞན་ཐམས་ཅད་སྐྱིད་དུ་འཇུག །སྐྱིད་ཀྱི་མཆོག་གཅིག་དེ་ན་སྣང་།།ཕྱི་མར་མཐུན་གྲོགས་རྙེད་པར་འགྱུར།།དེ་ཕྱིར་ཁྱིམ་པ་བློ་ལྡན་ཚོ། །འཁོན་རེས་རྡུང་རེས་མ་བྱེད་པར། །བཟའ་ཚང་མ་བྲལ་འཛོམས་པའི་དུས།།རྩེ་དགོད་བྱེད་བཞིན་དགེ་ལ་འབོད།།གླུ་འདི་ཐོས་ཚད་ཁྱིམ་ཚང་རྣམས།།མཐུན་པའི་སྒོ་ནས་ཆོས་བྱེད་ཤོག །དྲིན་ཅན་བླ་མ་རྣམས་ལ་འདུད། །འགྲོ་ཀུན་ཁ་ལོ་ཆོས་ལ་སྒྱུར། །ཨེ་མ་ཡ་རབས་དད་ཅན་རྣམས། །བཟའ་ཚང་ཚོང་རའི་མགྲོན་པོ་འདྲ།།མགྲོན་པོ་ཡུན་རིང་མི་སྡོད་པར།།སྔ་ཕྱི་བྱས་ནས་འགྲོ་བ་བཞིན། །བཟའ་ཚང་འཇིག་རྟེན་དཀར་ངོགས་འདིར། །ཡུན་རིང་མི་སྡོད་ཕྱི་མར་འགྲོ། །འཇིག་རྟེན་མི་ཡི་གཏམ་དཔེ་ལ། །ཡང་ཡང་ཁྲོམ་པ་སྒང་མི་ཚོགས། །ཡང་ཡང་གྱི་ལིང་སྒ་མི་བསྟོད། །ཟེར་ལྟར་ཁྱིམ་ཚང་བཟའ་བ་རྣམས། །ཡང་ཡང་ཐམས་ཅད་འཛོམ་པ་དཀོན།།ད་ལྟ་གོ་ཁའི་གོང་འགབ་བྱས།།གོར་རེ་ཀྱི་ལེར་འཛོམས་པའི་དུས། །ཀུན་གྱིས་ཆོས་རེ་བཅའ་ཐུབ་ལྟོས། །ལྷ་140

ཆོས་ཆེན་པོ་མ་འགྱུ་ཡང་། །བཟའ་སྡིགས་མ་བྱེད་རྩེ་དགོད་གྱིས།།གོང་མས་ཚོགས་གཏམ་རྐྱང་མ་གཏོང་། །འོག་མས་རང་བཅད་རྐྱང་མ་བྱེད། །གཅིག་གིས་ཚིག་ངན་ཁབ་ཙམ་ཞིག །མི་བཟོད་ལན་དུ་འབིག་ཙམ་བརྡབ། །འབིག་ཙམ་ལན་དུ་གྲི་མདུང་ཙམ། །བརྡབས་ནས་གསོད་རེས་རྐྱང་མ་བྱེད། །མཚོན་གྱི་རྨ་ཁ་སོས་དུས་ཡོད། །ཚིག་ངན་རྨ་ཁ་སོས་དུས་མེད། །གཅིག་གིས་གཅིག་པོར་ངན་སྨྲས་ཚིག །ཕྱི་ནས་ལན་རེ་དྲན་ཙ་ན། །ཡ་ཆུང་ནང་དུ་སྡུག་ལྷང་ངེ་། །མི་ཚོའི་སེམས་ལ་གནོད་པའི་ཚིག །སུ་ཞིག་ལ་ཡང་མ་སྨྲས་བཟང་། །གལ་ཏེ་རེ་རེ་ཤོར་སོང་ན། །ཕྱི་ནས་ཕ་རོལ་དགའ་ཐབས་རེམ། །ང་ཡི་སྤྲོ་འདིའི་རིང་གང་ལ། །ཅིག་རེའི་མགོ་ཚོ་འདུག་གི་ཞེས། །རང་གིས་རང་ལ་ངན་སྨྲས་བགྲངས། །ཕ་རོལ་མི་དེའི་ཡོན་ཏན་རྗོད། །གཅིག་གིས་རྒྱུན་དུ་བབས་ཁུར་རུང་ད། ་།གཅིག་གིས་ཚིག་ངན་རྐྱང་སྨྲས་ན། །བཟང་བོ་ཤི་ཚེ་ངན་སྨྲས་མི།།ཕྱི་ནས་འགྱོད་པ་དྲག་པོ་སྐྱེ། །ཡོད་དུས་ཚིག་ཀ་དྲོན་པོ་ཞིག །མ་བཤད་ཟེར་ནས་སྣ་ཚོ་ལུགས། །ངུས་རུང་སུར་ཕན་སུ་ཡིས་གོ །རྟ་རྒྱུག་རྡུལ་ཡལ་ཚར་དུས་ཡིན། །མི་རྣམས་ནམ་འཆི་ཁྲིག་ཁྲིག་མེད། །དོ་ནུབ་ཡིན་ཡང་འཆི་ཉེན་ཡོད། །གསོན་དུས་སེམས་ལ་ཕན་པའི་གཏམ། །བཤད་རྒྱུ་ཡོད་ན་བཤད་རན་ཡིན། །ཆོས་རེ་བཅའ་ན་བཅའ་རན་ཡིན། །སྨོན་ལམ་ཕྱོགས་གཅིག་འདེབས་141

རན་ཡིན། །གླུ་འདི་ཐོས་ཚད་ཐམས་ཅད་ཀྱིས། །ཚིག་ངན་ནམ་ཡང་མི་སྨྲ་ཤོག །བླ་མ་དཀོན་མཆོག་གསུམ་ལ་འདུད།།འགྲོ་ཀུན་ཁ་ལོ་ཆོས་ལ་སྒྱུར། །ཁྱིམ་པ་ཕོ་མོ་དད་ཅན་རྣམས། །མི་ལུས་རིན་ཆེན་ཐོབ་དུས་འདིར།།ཆོས་བྱས་ཡར་ལ་འགྲོ་བ་དང་།།སྡིག་བྱས་མར་ལ་འགྲོ་བ་ཡི། །གདམ་ཁ་རང་གི་ལག་ན་ཡོད། །རང་གི་ལག་ན་ཡོད་དུས་འདིར། །ཆོས་བྱས་ཡར་ལ་འགྲོ་དགོས་པས།།མི་དགེ་བཅུ་བོ་དུག་ལྟར་སྤོངས། །དབུས་གཙང་དག་པའི་ཞིང་ཁམས་སུ། །སོང་ལ་ཇོ་ཤཱཀ་རྣམ་གཉིས་དང་། །བསམ་ཡས་ལ་སོགས་མཇལ་སྐོར་གྱེས། །གངས་ཅན་འགྲོ་བའི་སྐྱབས་མགོན་རྗེ། །རྒྱལ་བ་པཎ་ཆེན་རྣམ་གཉིས་མཇོལ། །སེ་འབྲས་དགེ་གསུམ་དགེ་འདུན་ལ། །མང་ཇ་གཏོང་ངམ་ཁ་འདེབས་གྱེས། །བླ་མ་མང་བོར་འབྲེལ་བ་ཞོག །དབུལ་བོ་རྣམས་ལ་སྦྱིན་པ་ཐོངས། །ལུས་ཀྱིས་ཕྱག་དང་སྐོར་བ་རེམ། །ངག་གིས་ཁ་ཏོན་བཟླས་བརྗོད་བརྩོན། །རྒྱུན་དུ་བསམ་པ་དཀར་བོ་གྱིས། །ཕྱི་མར་མི་ལུས་རིན་ཆེན་ཐོབ། །ཆོས་བྱས་སངས་རྒྱས་ཐོབ་པར་སྨོན། །དེ་ལྟར་མཛད་ན་ཚེ་འདིར་བདེ། །ཕྱི་མར་སྐྱེ་བ་བཟང་བོ་བླངས། །ལྷ་ཆོས་བྱས་ནས་འཚང་རྒྱ་ངེས། །གླུ་འདི་ཐོས་ཚད་ཐམས་ཅད་ཀྱིས། །ཆོས་བྱས་སངས་རྒྱས་ཐོབ་པར་ཤོག །142

འགྲོ་བའི་སྡུག་བསྔལ་ཀུན་སེལ་བའི། །བླ་མ་དཀོན་མཆོག་རིན་པོ་ཆེ། །ཁྱིམ་པ་སེམས་སྡུག་ཅན་རྣམས་ཀྱི། །སྡུག་བསྔལ་སངས་པར་བྱེན་གྱིས་རློབས། །རྒྱལ་ཁམས་འགྲིམ་པའི་བན་རྒན་ངས། །བུ་གཅིག་ཤི་བའི་ཕ་མ་སོགས།།སྡུག་བསྔལ་ཅན་ལ་སེམས་གསོ་བྱ། །དད་ཅན་བསམ་ཤེས་ཕོ་མོ་ཉོན། །སྔོན་དུས་སངས་རྒྱས་བཅོམ་ལྡན་འདས། །འཆི་མེད་རྡོ་རྗེ་སྐུ་བརྙེས་ཀྱང་། །དགུང་ལོ་བརྒྱད་ཅུ་བཞེས་པའི་འཕྲོ། །སྐུ་དེ་མྱ་ངན་འདའ་ཚུལ་བསྟན། །མཆོག་ཐུན་དངོས་གྲུབ་ཀུན་ཐོབ་པའི། །རྒྱ་གར་གྲུབ་ཆེན་བརྒྱད་ཅུ་དང་།།བོད་ཀྱི་རྗེ་འབངས་ཉེར་ལྔ་དང་། །མི་ལ་བློ་བཟང་ཡབ་སྲས་སོགས། །སྔོན་བྱོན་མཁས་གྲུབ་གནམ་གྱིས་ས། །བཀབ་པ་ལྟ་བུ་ཐམས་ཅད་ཀྱང་། །རྟག་འཛིན་ཅན་རྣམས་ཆོས་བསྐུལ་ཕྱིར། །སྐུ་དེ་གཤེགས་པའི་ཚུལ་བསྟན་ན།།རང་རེ་ལྟ་བུ་སྨོས་ཅི་དགོས།།བོད་ལ་བསྟན་པའི་སྲོལ་བཏོད་པའི། །ཆོས་རྒྱལ་སྲོང་བཙན་སྒམ་པོ་སོགས། །རྒྱལ་པོ་བློན་པོ་མཁས་པ་དང་། །དཔའ་བོ་རི་བྲག་སྟག་འདྲ་བ།།སྐྱེས་པ་ཐམས་ཅད་ད་ལྟ་མེད།།སྔོན་ཆད་སྐྱེས་པ་མ་ཤི་བར།།ཚེ་ཐར་ལུས་པ་གཅིག་ཀྱང་མེད།།ད་ལྟའི་རྒན་གཞོན་ཕོ་མོ་དང་། །ཕྱིན་ཆད་སྐྱེས་པ་ཐམས་ཅད་འཆི། །སྐྱེ་བ་ཡོད་ན་འཆི་བ་ཡོད།།སྐྱེས་ནས་མ་ཤི་སེམས་ཅན་མེད།།འཆི་བ་གཅིག་ལ་བྱུང་བ་མིན། །སྔ་ཕྱི་ཙམ་གྱེ་ཁྱད་མ་གཏོགས། །མཆོག་དམན་བར་བ་143

ཀུན་ལ་འབྱུང་། །རྒན་གཞོན་བར་མ་སུ་ཤི་ཡང་། །མ་སྡུག་མ་ངུ་དགེ་བ་གྱིས།།སྔོན་དུས་སྒྲ་སྒྱུར་མར་པའི་སྲ་ས།།ལ་སོགས་ས་ཐོབ་སྐྱེས་བུ་ཡང་། །གཞོན་དུས་གཤེགས་པའི་ཚུལ་བསྟན་ན། །འོ་སྐོལ་རྣམས་ཚོ་སྨོས་ཅི་དགོས། །གཟུགས་མཛེས་སྐད་སྙན་སེམས་བཟང་བའི།།ལྷ་ཕྲུག་འདྲ་བའི་བུ་ཚ་དང་།།མེ་ཏོག་པདྨ་གསར་དུ་ཁ། །ཕྱེ་བ་ལྟ་བུའི་བུ་མོ་ཡང་། །སྔོན་ཆད་གློ་བུར་ཤི་བ་མང་། །འཛམ་གླིང་ཚེ་ལ་ངེས་པ་མེད། །བུ་གཅིག་ཤི་བའི་མ་ཡིན་ཀྱང་། །མ་ངུ་འཆི་བར་མགོ་རྔ་མེད། །ཆེ་བ་དགེ་བཤེས་རྒྱལ་བློན་དང་། །ཕྱུག་པོ་དབུལ་བོ་ཀུན་གྱི་མགོར། །རྐྱེན་ངན་མི་འོང་གཅིག་ཀྱང་མེད། །སྔ་ཕྱི་བྱས་ནས་ཀུན་ལ་འོང་། །ཁྱེམ་ཚང་གཅིག་ལ་བྱུང་བ་མིན། །ཚེ་ཡི་ཚད་ལ་བབ་པའི་ཚེ། །སྨན་པའི་རྒྱལ་པོ་འཚོ་བྱེད་དང་། །མཐུ་སྟོབས་བདག་པོ་ཕྱག་རྡོར་དང་། །འཆི་མེད་དཔལ་སྟེར་ཚེ་དཔག་མེད།།དངོས་སུ་བྱོན་ཡང་ཕན་མི་ཐོགས། །སྒུ་རིམ་སྲུང་བ་ཀུན་ངན་ནས།།ནད་པ་ལག་ནས་ཤོར་བ་མིན།།མ་ངུ་ངུས་ན་ཤི་བོ་དེ། །བར་དོའི་སྐབས་ན་གནས་པའི་དུས། །སྟེང་དུ་རྣག་ཁྲག་ཆར་བ་འབབ།།ཞག་པོ་བཞི་བཅུ་ཞེ་དགུའི་བར།།ངུས་ན་ཤི་བོ་ཉིན་རེ་བཞིན།།སྡུག་བསྔལ་དཔག་ཏུ་མེད་པ་མྱོང་། །ངུ་བདག་དེ་ཡི་ལུས་ལ་གནོད། །ཤ་ཞན་མདོག་ཤོར་སྒུར་བོར་འགྱུར། །མིག་ཆུ་མང་པོ་འདོན་མི་རུང་། །མིག་ཆུས་མིག་གི་རྩ་ལ་གནོད། །མིག་144

ཀྱང་མི་གསལ་རབ་རིབ་འགྱུར། །མྱ་ངན་བྱས་ན་རྒན་རྒོན་རིགས། །ཕལ་ཆེར་ངུས་ནས་ཞར་བ་མང་། །བླ་མ་དགེ་འདུན་བཞུགས་པའི་དུས། །ངུ་འབོད་བྱས་ན་སྙན་ལ་གནོད། །ཤི་བོར་ཕན་པའི་འདོན་རྒྱུ་དང་།།བསྒོམ་རྒྱུ་གང་ཡང་འོང་བ་དཀའ།།དེ་ཕྱིར་མ་སྡུག་མ་ངུ་ཨང་། །ཆོས་རྣམས་རྨི་ལམ་སྒྱུ་མ་འདྲ། །བཟའ་ཚང་ཚོང་འདུས་མགྲོན་པོ་འདྲ། །སྐྱེ་འཆི་ཉི་ཟླའི་འཆར་ནུབ་འདྲ། །སྐྱིད་སྡུག་ལམ་ཁའི་མགྲོན་པོ་འདྲ། །ནོར་རྫས་རྩྭ་ཁའི་ཟིལ་བ་འདྲ། །དར་རྒུད་སེམས་ཅན་ཀུན་ལ་འབྱུང་། །ཁྱིམ་ཚང་གཅིག་ལ་བྱུང་བ་མིན། །མ་ངུ་ཤི་གསོན་ཐམས་ཅད་ལ། །འདི་ཕྱིར་ཕན་པའི་དགེ་བ་གྱིས། །འོན་ཀྱང་སྔར་མགོར་མ་འོངས་པ། །གསར་དུ་གློ་བུར་བྱུང་བས་ན། །ཟུངས་མེད་ངུ་རྒྱུ་འོང་བ་ཁག །མེད་རུང་མ་ངུ་སྡུག་བསྲན་གྱིས། །རྟ་ཕོ་བྱང་མ་བརྒྱར་ཞོན་ནས། །རྒྱུགས་ཀྱང་མི་ཟིན་ཕ་རོལ་ཏུ།།ཤི་བོ་བཟང་བོ་སོང་ཕྱིན་ཆད།།ངུས་ནས་སུས་གོ་སུ་ལ་ཕན། །ཤི་བོས་ཐོས་ན་ངུ་མོད་ཀྱང་།།ཐོས་པའི་ས་ན་ཤི་བོ་མེད། །མི་ཐོས་ཕྱིན་ཆད་ངུས་ནས་ཆེད། །ཤི་བོར་ཕན་ན་ངུ་མོད་ཀྱང་། །ཕན་པ་ཕར་ཞོག་ཤི་བོར་གནོད།།མི་ཕན་གནོད་པས་ངུས་ནས་ཆེད། །རང་ལ་མི་བཟང་ཡུལ་མི་ཚོས།།མཐོང་ན་ཁྱེས་ནི་འཕྱ་ནི་མང་། །དེ་ཚད་དེ་ཉོས་ཟེར་ཡང་ཐང་། །མ་ངུ་ངུས་ནས་ཕན་མི་ཐོགས། །རྐྱེན་ངན་བྱུང་དུས་ཐེག་པ་ལ། །ཕོ་རབ་མོ་རབ་145

ཟེར་བ་ཡིན།།སྐྱིད་ནི་མི་ཐེག་སུ་ཞིག་ཡོད།།སྡུག་བསྔལ་བྱུང་དུས་ཐེག་པ་དགོས། །མ་རྒན་བཞིན་དུ་སྣ་ཚོ་ལུགས། །གླང་རྒན་བཞིན་དུ་སྡུག་འཁུན་བྱེད། །བོང་རྒན་བཞིན་དུ་ཕེ་འདེབས་པ། །སྐྱེ་བོ་བླུན་པོའི་ཆོས་ལུགས་ཡིན། །ངུས་ནས་ཤི་བོ་ཕྱིར་མི་འོང་། །དགེ་རྩའི་ཇེབས་སུ་དེ་མི་འགྲོ། །རང་གིས་རང་ལ་སྡུག་བསྐུལ་བ། །མ་གཏོགས་དོན་གོ་སྤུ་ཙམ་མེད། །ཕོ་རབ་མོ་རབ་བསམ་ཤེས་ཚོ། །བླུན་བོའི་ལད་མོ་མ་བྱེད་ཨང་། །གཏམ་འདི་ཚོགས་དྲུག་རང་གྲོལ་གྱིས། །ཁྱིམ་པ་སེམས་སྡུག་ཅན་ལ་སྨྲས། །ཐོས་ཚད་མྱ་ངན་ཀུན་སངས་ནས།།ཡིད་ལ་དགའ་བདེ་འཆར་བར་ཤོག །འགྲོ་བའི་སྡུག་བསྔལ་ཀུན་སེལ་བའི། །བླ་མ་དཀོན་མཆོག་རིན་པོ་ཆེ། །ཁྱེམ་པ་སེམས་སྡུག་ཅན་རྣམས་ཀྱི། །སྡུག་བསྔལ་སངས་པར་བྱེན་གྱེས་རློབས། །ཁྱེམ་པ་ཕོ་མོ་བསམ་ཤེས་ཚོ།།སྔོན་ཡང་རྒན་རྒོན་འགའ་རེ་ཚོས། །མིག་གཉིས་འབྱར་རག་བར་དུ་ངུས། །ཤི་བོར་ཕན་ཟེར་ཐོས་མ་མྱོང་། །ད་ལྟ་ཕྱིན་ཆད་སུ་ངུས་ཀྱང་།།ཤི་བོར་ཕན་ཞེས་ཐོས་མི་སྲིད། །ཕན་ན་ཀུན་མཁྱེན་སངས་རྒྱས་ཀྱིས། །ངུས་ན་ཕན་གི་ཀུན་ངུ་ཞེས།།ལོས་གསུང་གསུངས་ན་ཐམས་ཅད་པོ།།ཉིན་མཚན་མེད་པར་ངུ་མོད་ཀྱི།།ངུས་ན་ཤི་བོར་གནོད་པ་ཆེ།།ཤི་བོའི་ཕྱིར་དུ་མ་ངུ་ཞེས།།གསུངས་པ་མ་གཏོགས་ངུ་དགོས་ཞེས། །སྔོན་ཆད་མ་གསུངས་ད་མི་གསུང་།།གཞན་གྱིས་146

མ་སྡུག་མ་ངུ་ཞེས།།འདི་ལྟར་སེམས་གསོ་བརྒྱ་བྱས་ཀྱང་།།མི་ཕན་ལྷག་པར་སྟེང་དུ་བསྣན། །རྔ་མོང་བུ་ཤི་བཞིན་བྱེད་ན། །སངས་རྒྱས་གསུང་ལ་འདང་མ་བརྒྱབ། །ཤི་བོར་སྙིང་མ་རྗེ་བ་ཡིན། །འགྲོ་མགོན་སངས་རྒྱས་གསུང་བརྩི་ན།།མ་ངུ་ཤི་བོ་སྙིང་རྗེ་ན།།ཤི་བོའི་ར་མདའ་ལྷ་ཆོས་ཡིན། །མི་ཡིས་སྨོན་པའི་དགེ་རྩ་ཐོངས། །ཤི་བོར་ཕན་པའི་ཆོས་མི་བཅོ།།ལག་པ་ལྷ་ཁང་སྒོ་བས་དམ།།མིག་ཆུ་ལུང་ཕྲན་ཆུ་ལས་མོད། །མེད་མུག་མ་ཎི་བཞིན་འདོན་པ།།མི་ངན་ཁྲེལ་མེད་བྱ་བ་ཡིན། །མང་བོ་ངུས་ན་གཞན་གྱིས་འཕྱ། །འགའ་རེས་དེ་ཅིག་ངུ་གི་ཞེས། །སྨྲས་ན་འགའ་རེས་དེའི་མིག་ནས།།མིག་ཆུས་མི་ཚད་ཁྲག་འོང་རུང་། །སྙིང་འདྲ་རྗེ་རྒྱུ་མི་འོང་གི །ངས་དེ་རིག་ན་སྤྲོ་ལངས་གི །ཤི་བོའི་ཕའི་སྐལ་ཆད་ནི་རེད། །ཇ་ཚོ་ཆུ་རེད་ཨ་ཁ་ཟེར། །འགའ་རེས་དགེ་རྩ་ཨེ་བཟང་གི །དྲིས་ན་འབུལ་བ་ཞབས་ཏོག་འདྲ། །དཀོན་གི་མིག་ཆུ་མོད་གི་ཟེར།།འགའ་རེས་འདི་ཡི་ངུ་གི་ཞེས།།ལད་མོ་བྱས་ནས་ཐམས་ཅད་དགོད།།འགའ་རེས་གཅིག་པོའི་ཚབ་ཏུ་དེ། །ཤི་ན་དགེ་རྩ་བཟང་བོ་ཞིག །གཅིག་པོ་ཡིན་ན་དེས་བཅོ་ཟེར། །འགའ་རེས་ངས་དེ་བཟང་མོ་སྙམ། །གསེང་ན་མཆོད་ཅིག་མེད་ཀི་ཞེས། །ལྐོག་ན་ཀུན་གྱིས་ངན་སྨྲས་བྱེད།།མི་ཤི་མི་ཁ་མཉམ་པོར་འོང་། །ཤི་བོའི་ཤུལ་གྱི་ཁྲེལ་ཡོད་ཚོ། །ངུས་ན་ཤི་བོར་ཕན་མི་ཐོགས། །སྐེ་རགས་སྡོམས་ལ་སྡུག་བསྲན་སྐྱེད། །ལམ་147

སྣ་འདྲེན་པའི་བླ་མར་གཏུགས། །འཕོ་བ་བསྔོ་ཞུས་རྟ་མཛོ་ཕུལ།།ཨ་མཆོད་ཞོག་ལ་ཐར་མདོ་དང་། །བར་དོའི་ཐོས་གྲོལ་ཆེན་མོ་ཐོན། །ཞག་པོ་བཞི་བཅུ་ཞེ་དགུའི་བར། །སེར་མོ་བསྡུས་ལ་དགུང་ཞག་དེད།།རྟེན་གྱི་དྲུང་དུ་མར་མེ་སྦོར།།ཤི་བོའི་ཟས་སུ་ཚ་གསུར་ཐོངས། །མགུར་མ་བསྐུལ་ལ་མ་ཎི་ཐོན། །ཉིན་མཚན་ཆོས་ཀྱི་འཁོར་ལོ་སྐོར།།ཨ་མཆོད་དགེ་སློང་འབྲི་ཁྲིད་དང་།།བན་དེ་ལུག་ཁྲིད་ཐར་རེ་ཐོངས།།ཤི་བོར་དགེ་ཆེན་བྱས་ཙ་ན། །ཀུན་གྱིས་དགེ་རྩ་ཨེ་བཟང་གི །དྲིས་ན་ཁ་ཚོ་ལག་པས་བཀབ། །དེ་འདྲའི་དགེ་ཆེན་ད་སྔ་ཡན། །སུ་ཡིས་མ་བཅོས་བུ་རྒོད་པོ།།དེ་ལ་ཚེ་རིང་བཀྲ་ཤིས་ཟེར། །འགའ་རེས་ཤི་བོ་ལས་ཅན་རེད། །ཞབས་ཏོག་འབུལ་བ་གང་ཐད་ནས། །མི་བཟང་བ་གཅིག་མེད་ཀི་ཟེར། །ཕྱི་ནས་གཞན་གྱི་དགེ་རྩ་འདྲ། །ངན་ན་བླ་རྒན་ཧེབ་རྒན་ཚོས། །དེ་བའི་དགེ་དེ་ཡང་ཡང་གླེང་། །དེ་ཚོ་བལྟས་ན་སྐོག་གཏམ་ལ། །འདི་ཚོ་དགེ་འདྲ་མ་རེད་ཟེར། །འགའ་རེས་ཤི་བོ་དགེ་བཅོ་ན། །དེ་བས་བཅོས་ནི་འདྲ་བ་ཞིག །བཅོས་ན་ཨང་ཟེར་ཡིད་སྨོན་བྱེད། །དེ་ཕྱིར་ངུས་ན་སུས་མི་སྨོན།།སྨོན་རྒྱུ་བཅོ་ན་དགེ་ཆེན་གྱིས།།ཕྱི་ནས་ལན་རེ་ཤི་བོ་དེའི།།ལུས་ཀྱི་བྱད་དབྱིབས་རྣམ་འགྱུར་དང་། །ངག་གི་བཤད་ཚུལ་ཡིད་ལ་ཤར། །དྲན་ནས་ངུ་རྒྱུ་འོངས་པའི་དུས། །གཞན་ཚོར་རང་སེམས་ཡེངས་སུ་ཆུགས། །ནམ་ཡང་སེམས་སྡུག་148

མ་བྱེད་བཟང་། །བཅོ་ལྔ་གནམ་སྟོང་ཚེས་བརྒྱད་དུས། །ཨ་མཆོད་རེ་རེ་འབོད་ཐུབ་ལྟོས། །དབྱར་སྟོན་བླ་མ་བསོད་སྙོམས་པ། །བྱུང་ཡང་བསྔོ་རེ་ཞུ་ཐུབ་ལྟོས། །དེ་ལྟར་མཛད་ན་ཤི་གསོན་ལ། །འདི་ཕྱིར་བདེ་སྐྱིད་ཉི་མ་འཆར། །གཏམ་འདི་ཚོགས་དྲུག་རང་གྲོལ་གྱིས། །ཁྱེམ་པ་སེམས་སྡུག་ཅན་ལ་སྨྲས། །ཐོས་ཚད་མྱ་ངན་ཀུན་སངས་ནས། །ཡིད་ལ་དགའ་བདེ་འཆར་བར་ཤོག །འཕགས་པ་ཐུགས་རྗེ་ཆེན་པོས་དགོངས་སུ་གསོལ། །ཚེ་འདིར་དྲིན་གྱེས་བསྐྱངས་པའི་དྲིན་ཅན་ཕ། །འཇིག་རྟེན་ཕྱི་མའི་ཡུལ་དུ་སོང་བ་ལ། །གཡེལ་བ་མེད་པར་ཐུགས་རྗེས་སྤྱན་གྱིས་གཟིགས། །ཤུལ་ནས་བུ་ཡིས་དཀོན་མཆོག་མཆོད་པ་དང་། །དགེ་འདུན་བསྙེན་བཀུར་ལ་སོགས་དགེ་བའི་ལས། །ཅི་བྱས་ཐམས་ཅད་མྱུར་དུ་རྗེས་འབྲངས་ནས། །ཕྱི་མའི་དུས་སུ་ཕན་ཐོགས་འབྱུང་བར་ཤོག །ཁྱེམ་ཚང་བཟའ་བའི་ཁ་རྒྱབ་གཉིས་ཀྱི་ཕྱིར། །ནམ་ཡང་ཡུལ་ནས་སྡོད་པའི་དུས་མི་འབྱུང་། །ཕྱོགས་བཅུར་འཁྱམས་ནས་ཟས་ནོར་གོས་རྣམས་བཙལ། །གང་མཁོ་ཁྱེ་ར་ནས་འོང་བའི་དྲིན་ཅན་ཕ། །འཇིག་རྟེན་ཕྱི་མར་སོང་བ་སྙིང་རེ་རྗེ། །སྦྱན་རས་གཟིགས་ཀྱིས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །ཉིན་པར་འགྲོ་ཞིང་མཚན་མོ་ཉལ་ན་ཡང་། །བུ་དང་149

བུ་མོ་མང་བོའི་ལྟོ་རྒྱབ་འདི། །ཇི་ལྟར་བྱས་ན་རྙེད་དམ་བསམ་བློ་བཏང་།།སེམས་ཁུར་མ་ལས་ཆེ་བའི་དྲིན་ཅན་ཕ། །འཇིག་རྟེན་ཕྱི་མར་སོང་བ་སྙིང་རེ་རྗེ། །སྤྱན་རས་གཟིགས་ཀྱིས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །ཟས་ནི་ངན་ངོན་གོས་ཧྲུལ་སློག་པ་གྱོན། །ཉིན་པར་ལྟོ་བཅག་མཚན་མོའི་གཉིད་སྤངས་ནས། །ཞིང་ལས་སོ་ནམ་རེམ་པས་ཉིན་མཚན་འདས། །ཚེ་འདིར་སྐྱིད་པོ་མ་བྱུང་དྲིན་ཅན་ཕ། །འཇིག་རྟེན་ཕྱི་མར་སོང་བ་སྙིང་རེ་རྗེ། །སྤྱན་རས་གཟིགས་ཀྱིས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །ནོར་རྫས་བཙལ་ནས་མ་རྙེད་རྐུ་འཕྲོག་བྱས། །རྫུན་དང་གཡོ་སྒྱུས་ཕ་རོལ་གཞན་མགོ་བསྐོར། །སྡིག་ལས་མང་བོ་ཞར་དང་ཞོར་ལ་བསགས། །ཕྱི་མར་ནམ་ཡང་མི་སྐྱིད་དྲིན་ཅན་ཕ། །འཇིག་རྟེན་ཕྱི་མར་སོང་བ་སྙིང་རེ་རྗེ། །སྤྱན་རས་གཟིགས་ཀྱིས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །རྒྱུན་དུ་ཚོང་དང་བུན་བསྐྱེད་འཚོ་སྐྱོང་བྱེད། །བུ་ལ་བཟང་ཞིག་ཡོད་ན་བུ་སྐྱེས་སྙམ། །རབ་ཏུ་དགའ་བས་ཁོང་འཛུམ་མང་བོ་བྱེད། །ཁ་སྐྱེལ་མགོ་ལ་བྱུགས་པའི་དྲིན་ཅན་ཕ།།འཇིག་རྟེན་ཕྱི་150

མར་སོང་བ་སྙིང་རེ་རྗེ། །སྤྱན་རས་གཟིགས་ཀྱིས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །བུ་ལ་ན་ཚ་ཅུང་ཟད་ཙམ་བྱུང་ཡང་། །དངངས་ནས་མོ་སྨན་རྩིས་པའི་དྲུང་དུ་རྒྱུགས། །ཁྱེམ་ན་ཡོད་པའི་ཟས་གོས་ཕལ་ཆེ་བ། །ཕངས་མེད་གླུད་དུ་གཏོང་བའི་དྲིན་ཅན་ཕ།།འཇིག་རྟེན་ཕྱི་རོལ་སོང་བ་སྙིང་རེ་རྗེ།།སྤྱན་རས་གཟིགས་ཀྱིས་ལམ་སྣ་དྲང་དུ་གསོལ།།ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །བུ་དང་བུ་མོ་ཆེ་རུ་སོང་བ་ན། ་ །བུ་མོར་གོས་རྒྱན་བཏགས་ནས་གནས་ལ་རྫོང་། །བུ་ནི་ལ་ལར་ཆོས་བསླབས་རབ་བྱུང་བྱས། །ལ་ལར་ཆུང་མ་ལེན་པའི་དྲིན་ཅན་ཕ།།འཇིག་རྟེན་ཕྱི་མར་སོང་བ་སྙིང་རེ་རྗེ། །སྤྱན་རས་གཟིགས་ཀྱིས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །སྡིགས་སྡུག་གཏམ་ངན་ཐམས་ཅད་ཁྱད་དུ་བསད། །ཤ་ཐང་བསྐྱེད་ནས་འབད་པས་བཙལ་བ་ཡི། །ས་ཞིང་ཁང་བ་ནོར་རྫས་ཅི་ཡོད་པ། །ཐམས་ཅད་བུ་ལ་སྤྲོད་པའི་དྲིན་ཅན་ཕ། །འཇིག་རྟེན་ཕྱི་མར་སོང་བ་སྙིང་རེ་རྗེ། །སྤྱན་རས་གཟིགས་ཀྱིས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་151

འབྱུང་བར་ཤོག །རང་ཉིད་ལག་པ་སྟོང་བར་གྱུར་ན་ཡང་། །བདག་གིས་ཐམས་ཅད་བུ་ལ་འཕྲོད་དོ་ཟེར། །ད་ནི་འཕྲོད་སར་འཕྲོད་ནི་ཡིན་ནོ་ཞེས། །སླར་ཡང་དགའ་དགའ་བྱེད་པའི་དྲིན་ཅན་ཕ། །འཇིག་རྟེན་ཕྱི་མར་སོང་བ་སྙིང་རེ་རྗེ། །སྤྱན་རས་གཟིགས་ཀྱིས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །དེ་ལྟར་ཚེ་འདིར་བསྐྱངས་པའི་དྲིན་ཆེན་ཕས། །དོན་མེད་བཟའ་ཚང་ལྟོ་རྒྱབ་བསྒྲུབ་བསྒྲུབས་ནས། །དོན་ཆེན་དམ་ཆོས་བསྒྲུབ་པའི་ཁོམ་མ་བྱུང་།།ཚེ་འདིར་བསྐྱངས་པའི་བུ་དང་བུ་མོ་བྲལ། །འཇིག་རྟེན་ཕྱི་མར་སོང་བ་སྙིང་རེ་རྗེ།།སྤྱན་རས་གཟིགས་ཀྱིས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས།།རྗེས་སུ་འབྲངས་ནས་ཕན་ཐོགས་འབྱུང་བར་ཤོག །ཅེས་པ་དྲིན་ཅན་གྱི་ཕ་ཤི་བའི་དགེ་རྩའི་སྟེང་ནས་བསྐུལ་ཆོག་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།བོད་ཀྱི་ལྷ་སྐལ་འཕགས་པ་སྤྱན་རས་གཟིགས། །བརྩེ་བའི་ཐུགས་ཀྱིས་བདག་ལ་དགོངས་སུ་གསོལ། །ཚེ་འདིར་དྲིན་གྱེས་བསྐྱངས་པའི་དྲིན་ཅན་མ།།མི་མཐོང་འཇིག་རྟེན་ཕྱི་མའི་ཡུལ་དུ་སོང་།།གྲོགས་མེད་བར་དོའི་འཕྲང་རིང་འགྲིམ་པའི་ཚེ།།ཐུགས་རྗེ་ཅན་ཁྱོད་ཐུགས་རྗེ་དེར་མ་ཆུང་། །བྱམས་པའི་ཞལ་བཟང་152 ་

དྲིན་ཅན་ཨ་མར་སྟོན། །བརྩེ་བའི་ཕྱག་གིས་ཨ་མའི་ལག་ནས་དྲོངས། །བདེ་བ་ཅན་ནམ་པོ་ཏ་ལ་རུ་སྐྱོལ། །དགེ་འདུན་བསྙེན་བཀུར་ངན་སློང་སྦྱིན་གཏོང་སོགས། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །སྔ་མའི་ལུས་བོར་ཕྱི་མའི་ལུས་མ་བླངས། །བར་དོའི་གནས་སུ་གཅིག་པུར་འཁྱམས་པའི་ཚེ།།ལས་ཀྱི་དབང་གིས་མ་ཡི་མངལ་དུ་ཞུགས། །ཟླ་བཅུའི་བར་དུ་ཁུར་བའི་དྲིན་ཅན་མ། །མི་མཐོང་ཡུལ་དུ་སོང་བ་སྙིང་རེ་རྗེ། །ཐུགས་རྗེ་ཆེན་པོས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །འགྲོ་འདུག་འགུལ་སྐྱོད་ཤུགས་དྲག་ལས་མི་བྱེད། །གཞན་གྱི་ཁ་ཟས་གང་ཡིན་ཟ་མི་ནུས། །སྐེ་རགས་དམ་པོར་མི་བཅིང་ལྷོད་པོར་བཅིངས། །བུ་ལ་གནོད་ཀྱིས་དོགས་པའི་དྲིན་ཅན་མ། །མི་མཐོང་ཡུལ་དུ་སོང་བ་སྙིང་རེ་རྗེ། །ཐུགས་རྗེ་ཆེན་པོས་ལམ་སྣ་དྲང་དུ་གསོལ།།ཤུལ་ནས་བུ་ཡིས་ཅི་བྱས་དགེ་རྩ་རྣམས།།རྗེས་སུ་འབྲངས་ནས་ཕན་ཐོགས་འབྱུང་བར་ཤོག །བཙས་དུས་ཤ་རུས་འགས་འདྲའི་སྡུག་བསྔལ་མྱོང་། །ཕྱི་རུ་ཐོན་དུས་འཇམ་པའི་སྟན་ལ་བཞག །བུ་དང་བུ་མོ་གཉིས་ཀྱི་གང་ཡིན་ཡང་། །ནོར་བུ་རྙེད་བཞིན་དགའ་བའི་དྲིན་ཅན་མ།།མི་མཐོང་ཡུལ་དུ་སོང་བ་སྙིང་རེ་རྗེ།།ཐུགས་རྗེ་ཆེན་པོས་153

ལམ་སྣ་དྲང་དུ་གསོལ།།ཤུལ་ནས་བུ་ཡིས་ཅི་བྱས་དགེ་རྩ་རྣམས།།རྗེས་སུ་འབྲངས་ནས་ཕན་ཐོགས་འབྱུང་བར་ཤོག །བརྩེ་བའི་སེམས་ཀྱིས་འཇམ་པའི་ལག་ཏུ་བླངས། །བྱམས་པའི་མིག་གིས་ལྟ་ཞིང་འཛུམ་གྱིས་བསུས། །སྙན་པའི་མིང་ནས་འབོད་ཅིང་ནུ་ཞོ་བླུད། །ཤ་ཡི་དྲོད་ལ་བསླན་པའི་དྲིན་ཅན་མ། །མི་མཐོང་ཡུལ་དུ་སོང་བ་སྙིང་རེ་རྗེ། །ཐུགས་རྗེ་ཆེན་པོས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །ཟས་ནི་གཡོས་ནས་བྱེན་ན་ཆོག་མོད་ཀྱང་། །གནོད་ཀྱིས་དོགས་ནས་ལྕེ་ཡིས་བསྙོད་ནས་སྟེར། །སྣབས་ཀྱང་ལག་པས་ཕྱིས་ན་གནོད་ཀྱིས་དོགས། །འཇམ་པོ་ཁ་ཡིས་ཕྱི་བའི་དྲིན་ཅན་མ།།མི་མཐོང་ཡུལ་དུ་སོང་བ་སྙིང་རེ་རྗེ། །ཐུགས་རྗེ་ཆེན་པོས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །མི་གཙང་ས་རྡོས་ཕྱིས་ན་གནོད་ཀྱིས་དོགས། །སྐྱུག་མི་ལྡོག་པར་ལག་པས་ཕྱིས་ནས་དོར། །མཚན་མོའི་དུས་སུ་འོག་ཏུ་གཅུར་གྱེས་དོགས། །གཉིད་ཀྱི་བདེ་བ་བཀག་པའི་དྲིན་ཅན་མ། །མི་མཐོང་ཡུལ་དུ་སོང་བ་སྙིང་རེ་རྗེ། །ཐུགས་རྗེ་ཆེན་པོས་ལམ་སྣ་དྲང་དུ་གསོལ།།ཤུལ་ནས་བུ་ཡིས་ཅི་བྱས་དགེ་རྩ་རྣམས།།རྗེས་སུ་འབྲངས་ནས་ཕན་ཐོགས་འབྱུང་བར་ཤོག །མེ་ཆུ་གཡང་སོགས་154

འཇིགས་པ་རྣམས་ལས་བསྐྱབས། །ཞིམ་པའི་ཟས་བྱིན་སྙན་པའི་མིང་ནས་བོས། །འཇམ་པོའི་གོས་བསྐོན་གཏམ་དང་འགྲོ་ལུགས་བསླབ། །ཁ་སྐྱེལ་མགོ་ལ་བྱུགས་པའི་དྲིན་ཅན་མ། །མི་མཐོང་ཡུལ་དུ་སོང་བ་སྙིང་རེ་རྗེ།།ཐུགས་རྗེ་ཆེན་པོས་ལམ་སྣ་དྲང་དུ་གསོལ།།ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །བུ་ལ་མགོ་ན་ཆམ་པ་ཙམ་བྱུང་ཡང་། །བུ་ནི་ན་ལས་རང་ཉིད་ན་ན་སྙམ།།བུ་ནི་ཤི་ལས་རང་ཉིད་ཤི་ན་སྙམ། །ཁ་མིན་སྙིང་ནས་འདེམས་པའི་དྲིན་ཅན་མ། །མི་མཐོང་ཡུལ་དུ་སོང་བ་སྙིང་རེ་རྗེ། །ཐུགས་རྗེ་ཆེན་པོས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས།།རྗེས་སུ་འབྲངས་ནས་ཕན་ཐོགས་འབྱུང་བར་ཤོག །ལངས་དང་གོམ་པ་རེ་རེ་འདོར་བའི་དུས། །གཡས་གཡོན་ནས་སྐྱོར་མི་གཞོན་ལ་སོགས་ཟེར། །ངེད་ཀྱི་བུ་ལ་བལྟས་ཟེར་གཞན་ལ་ངོམ། །སེམས་ལ་དགའ་སྤྲོ་ཤར་བའི་དྲིན་ཅན་མ། །མི་མཐོང་ཡུལ་དུ་སོང་བ་སྙིང་རེ་རྗེ། །ཐུགས་རྗེ་ཆེན་པོས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །ཆང་འཐུང་བཞིན་དུ་འགྲོ་འདུག་བྱེད་པའི་དུས། །ཡུལ་ན་འདུག་དུས་དཔྲལ་བའི་མིག་བཞིན་འཚོས། །གཞན་དུ་སོང་ན་བུ་དེ་ཉེས་སམ་སྙམ། །སེམས་ལ་བདེ་དུས་མེད་པའི་155

དྲིན་ཅན་མ།།མི་མཐོང་ཡུལ་དུ་སོང་བ་སྙིང་རེ་རྗེ།།ཐུགས་རྗེ་ཆེན་པོས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །འགྲོ་འདུག་ལེགས་པར་ཐུབ་པའི་དུས་སྐབས་སུ། །གང་བཟང་ཟས་ནི་ཕོ་བས་འཇུ་ཚད་བྱིན། །འཇམ་པའི་གོས་བསྐོན་མཛེས་པའི་རྒྱན་མང་བཏགས། །ནམ་ཡང་བློ་སེམས་བདེ་བའི་དྲིན་ཅན་མ། །མི་མཐོང་ཡུལ་དུ་སོང་བ་སྙིང་རེ་རྗེ། །ཐུགས་རྗེ་ཆེན་པོས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས།།རྗེས་སུ་འབྲངས་ནས་ཕན་ཐོགས་འབྱུང་བར་ཤོག །ཟས་ཤིག་རྙེད་ཀྱང་བུ་ལ་སྟེར་སྙམ་ནས། །བུ་དེ་གཞན་དུ་སོང་ན་ཟ་མི་ནུས། །གཞན་ལ་མི་སྟེར་རུལ་རག་བར་དུ་འཇོག །ནམ་ཡང་སྙིང་ནས་གཅེས་པའི་དྲིན་ཅན་མ།།མི་མཐོང་ཡུལ་དུ་སོང་བ་སྙིང་རེ་རྗེ།།ཐུགས་རྗེ་ཆེན་པོས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །སྐོམ་པའི་དུས་སུ་མངར་བའི་ཇ་བཟང་བླུད།།ལྟོགས་པའི་དུས་སུ་ཟས་རྣམས་མདུན་དུ་སྤུང་། །གྲང་བའི་དུས་སུ་དྲོ་འཇམ་གོས་ཀྱིས་གཡོགས།།གང་མཁོ་དགའ་བཞིན་སྟེར་བའི་དྲིན་ཅན་མ།།མི་མཐོང་ཡུལ་དུ་སོང་བ་སྙིང་རེ་རྗེ། །ཐུགས་རྗེ་ཆེན་པོས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་156

འབྲངས་ནས་ཕན་ཐོགས་འབྱུང་བར་ཤོག །དེ་ལྟར་ཡང་ཡང་བསྐྱངས་པའི་དྲིན་ཅན་མས། །ཚེ་འདིའི་བུ་དང་བུ་མོ་བསྐྱངས་བསྐྱངས་ནས། །ཕྱི་མའི་ལྷ་ཆོས་བསྒྲུབ་པའི་དུས་མ་བྱུང་། །དགའ་བའི་གྲོགས་དང་བྲལ་ནས་གཅིག་པུ་རུ།།མི་མཐོང་ཡུལ་དུ་སོང་བ་སྙིང་རེ་རྗེ། །ཐུགས་རྗེ་ཆེན་པོས་ལམ་སྣ་དྲང་དུ་གསོལ། །ཤུལ་ནས་བུ་ཡིས་ཅི་བྱས་དགེ་རྩ་རྣམས། །རྗེས་སུ་འབྲངས་ནས་ཕན་ཐོགས་འབྱུང་བར་ཤོག །ཅེས་དྲིན་ཅན་གྱི་མ་ཤི་བའི་དགེ་རྩ་བྱེད་དུས་མགུར་དུ་བསྐུལ་ཆོག་པ་འདི་ནི་ཚོགས་དྲུག་རང་གྲོལ་གྱིས་ཁྱིམ་པ་ཁྲེལ་ཡོད་དད་ཅན་རྣམས་ལ་ཕན་ཕྱིར་་་་་་ལྷག་བསམ་དག་པས་སྨྲས་པའོ།།སངས་རྒྱས་ཐུགས་རྗེ་ཅན་ལ་འདུད། །འགྲོ་ཀུན་བློ་ཁ་ཆོས་ལ་སྒྱུར། །དད་ཅན་ཕོ་མོ་བསམ་ཤེས་ཚོ།།སངས་རྒྱས་གསུང་རབ་གང་ཡིན་ཡང་།།རབ་ཏུ་དད་པས་བྲིས་བཏོན་ན།།ངོ་མཚར་ཕན་ཡོན་དཔག་མེད་ཡོད། །ལྷག་པར་ཐར་བ་ཆེན་པོའི་མདོ། །འབྲི་ཞིང་འདོན་པ་བསོད་ནམས་ཆེ།།སྟོང་གསུམ་གྲངས་མེད་རིན་པོ་ཆེས།།བཀང་སྟེ་སྦྱིན་པ་བྱིན་པ་བས།།མདོ་སྡེ་ཐར་བ་ཆེན་པོ་ནི།།ཡི་གེར་འབྲི་དང་འདོན་པ་དང་། །གླེགས་བམ་འཆང་བ་བསོད་ནམས་ཆེ།།སྟོང་གསུམ་འགྲོ་ལ་སྲོག་གི་སྐྱབས།།སྦྱིན་པ་བས་ཀྱང་མདོ་སྡེ་འདིའི།།ཚིགས་བཅད་གཅིག་གི་དོན་ཙམ་ཞིག །གཞན་ལ་བཤད་པ་བསོད་ནམས་ཆེ། །མདོ་སྡེ་ཐར་བ་ཆེན་པོ་ལས། །157

གསུངས་པའི་སངས་རྒྱས་རྣམས་ཀྱི་མཚན། །ལན་གཅིག་ཙམ་ཞིག་ཐོས་ཚད་ཀུན།།བསྐལ་ཆེན་ཁྲི་ཕྲག་བཞི་བཅུའི་བར།།དམྱལ་བའི་གནས་སུ་ལྟུང་མི་འགྱུར། །བྱང་ཆུབ་སེམས་དཔའ་རྣམས་ཀྱི་མཚན། །ལན་གཅིག་ཙམ་ཞིག་སུས་ཐོས་ཀྱང་། །བསྐལ་ཆེན་ཁྲི་ཕྲག་ཉི་ཤུ་དང་།།སྟོང་ཕྲག་བཞི་བཅུའི་བར་དུ་ཡང་།།དམྱལ་བའི་གནས་སུ་ལྟུང་མི་འགྱུར། །མདོ་སྡེ་འདི་ཉིད་བཏོན་ཙམ་གྱིས། །ཚུལ་འཆལ་མཚམས་མེད་ལྔ་བྱས་པ། །ཆོས་ལ་སྐུར་བ་བཏབ་པ་སོགས། །མི་ཟད་སྡིག་པའི་ལས་བྱས་པ། །བྱང་ཞིང་དག་སྟེ་མྱ་ངན་འདའ། །མདོ་སྡེ་ཐར་བ་ཆེན་པོ་ནི། །འབྲི་འདོན་བྱེད་པའི་གང་ཟག་ནི།།དེ་ཡི་ཉེ་འཁོར་མི་ཕྱུགས་ལ།།ཚངས་པ་བརྒྱ་བྱིན་ལ་སོགས་པའི། །དཀར་ཕྱོགས་ལྷ་ཡིས་སྲུང་སྐྱོབ་བྱེད། །དེ་ཕྱིར་སྐྱེ་འགྲོ་དད་ཅན་རྣམས། །མདོ་སྡེ་མཆོག་གྱུར་ཐར་མདོ་ནི། །གསེར་དངུལ་སོགས་ཀྱིས་རང་གིས་བྲིས། །འབྲི་དུས་ལྷག་ཆད་མེད་པར་བྲིས། །ཡང་ན་ཆོས་དཔོན་ལག་ནས་ལོངས། །ལེན་དུས་འབུལ་བ་ཆེན་པོ་ཕུལ། །རྟག་ཏུ་རང་གིས་ཁ་ཏོན་གྱེས། །འདོན་དུས་ལྷག་ཆད་མེད་པར་ཐོན། །ཡང་ན་གཞན་ལ་འདོན་དུ་ཆུགས། །བཏོན་འཕྲོ་འབུལ་བ་བཟང་པོ་ཁྱོགས། །གླུ་འདི་ཐོས་ཚད་ཐམས་ཅད་ཀྱིས།།ཐར་མདོ་བླངས་ནས་འདོན་པར་ཤོག །སངས་རྒྱས་མར་མེ་མཛད་ལ་འདུད། །མར་མེའི་ཕན་ཡོན་158

ཅུང་ཟད་བཤད། །བསམ་པ་རྣམ་པར་དག་པའི་སྒོས། །མར་མེ་གསལ་བོ་སྦར་མཁན་གྱེ། །སྡིག་སྒྲིབ་ཉེས་ལྟུང་མུན་ཁུང་དུ། །ཉི་ཟེར་ཞུགས་བཞིན་འདག་པར་འགྱུར། །ལུས་བདེ་ལུས་ལ་གཟི་བརྗིད་འབར། །རིག་པ་ཇེ་གསལ་ཇེ་གསལ་འགྲོ། །སྔར་མ་ཤེས་པའི་ཆོས་དོན་གོ །དངོས་སམ་ཉམས་དང་རྨི་ལམ་དུ། །སྤྱན་རས་གཟིགས་སོགས་ལྷ་ཞལ་མཐོང་། །འཆི་ཁར་ཤེས་པ་ཤིན་ཏུ་གསལ། །བར་དོར་མུན་པ་འཐིབ་མི་འགྱུར། །ཕྱི་མར་ངན་སོང་གནས་མི་ལྟུང་། །བདེ་བ་ཅན་ནམ་མི་ཡུལ་སྐྱེ། །གང་དུ་སྐྱེས་ཀྱང་གཟུགས་བྱད་མཛེས། །མིག་རྣོ་རིག་པ་ཤིན་ཏུ་གསལ། །དགེ་སྡིག་ལེགས་ཉེས་བླང་དོར་ཤེས། །ནག་པོ་མི་དགེ་དྲན་མི་འགྱུར། །དཀར་བོ་དགེ་བའི་ཕྱོགས་ལ་དགའ། །རྟག་ཏུ་ཚོགས་གཉིས་གསོག་ལ་བརྩོན། །གནས་སྐབས་བདེ་སྐྱིད་ཉི་མ་འཆར མཐར་ཐུག་རང་དོན་ཆོས་སྐུ་དང་། །གཞན་དོན་མཚན་དང་དཔེ་བྱད་ཀྱིས། །བརྒྱན་པའི་གཟུགས་སྐུ་ཐོབ་པར་འགྱུར། །དེ་ཕྱིར་ཆོས་ཀྱི་རྒྱལ་པོས་ཀྱང་། །སྤྱིར་ནི་ཆོས་ཀུན་ལོ་ཡགས་ཀྱི། །སྙེ་མ་འདྲ་བས་མི་བཟང་མེད། །ཁྱད་པར་ཆོས་རྣམས་ཐམས་ཅད་ཀྱི། །སྙིང་བོ་ཡི་གེ་དྲུག་མ་དང་། །ཆོས་འཁོར་ཇོ་དར་མར་མེ་དང་། །ཚེ་ཐར་བཏང་ན་ཕན་ཡོན་ཆེ། །གསུངས་པ་ཀུན་གྱེས་ཡིད་ལ་ཟུངས། །གླུ་འདི་ཐོས་ཚད་ཐམས་ཅད་ཀྱིས། །མར་མེ་གསལ་བོ་སྦར་བར་་159

ཤོག །སྐྱབས་གནས་བླ་མ་རྣམས་ལ་འདུད། །སྡིག་སྒྲིབ་འདག་པར་བྱིན་གྱིས་རློབས།།ཡིག་བརྒྱ་ཐུན་མཚམས་ཉེར་གཅིག་རེ། །བརྗོད་ན་ཉེས་ལྟུང་མི་འཕེལ་ཞེས། །རྒྱ་བོད་མཁས་གྲུབ་དགོངས་པ་མཐུན། །ལན་གཅིག་ཙམ་ཞིག་བརྗོད་ན་ཡང་། །ཉེས་ལྟུང་ཐམས་ཅད་འདག་གོ་ཞེས། །རྟ་མཆོག་རོལ་བའི་རྒྱུད་ལས་གསུངས། །རྩ་བའི་དམ་ཚིག་ཉམས་པ་རྣམས།།ཕྱི་མར་རྡོ་རྗེ་དམྱལ་བར་སྐྱེ།།དེ་ཡི་སྡུག་བསྔལ་ཚེ་ཡི་ཚད། །བཅོམ་ལྡན་འདས་ཀྱིས་གསུང་མི་ཕོད། །གསུངས་ན་བྱང་སེམས་སྙིང་རྗེ་ཅན། །ཁ་ནས་ཁྲག་བྱུང་འཆི་བར་བྱེད། །དེ་རྒྱུ་ཉམས་ཆག་སྡིག་སྒྲིབ་ཀྱང་། །རྡོར་སེམས་སྒོམ་བཟླས་བྱས་ན་འདག །གོས་སྔོན་ཅན་གྱི་རྒྱུད་ནས་གསུངས། །དེ་ཕྱིར་སྡིག་ལྟུང་དྲག་པོ་ཡིས། །ནོན་པས་འདི་ལ་ཐུགས་དམ་མཛོད། །ལྭ་བ་བཀྲུས་ན་ཚོས་མདོག་ལེགས། །དེ་བཞིན་སྡིག་སྒྲིབ་སྦྱང་བ་ན། །རྒྱུད་ལ་ཉམས་རྟོགས་སྐྱེ་བ་སླ། །དེ་ཕྱིར་གཞན་ལ་འཁྲིད་འདེབས་ཚེ། །ཐོག་མར་ཡིག་བརྒྱ་འདོན་དུ་ཆུགས། །ཐབས་ལམ་སྒོམ་དུས་བདེ་དྲོད་ལུས། །སྐྱེ་བའི་ཐབས་ལ་རྡོར་སེམས་ཀྱི། །སྒོམ་བཟླས་འདི་ཉིད་ཟབ་བོ་ཞེས། །བླ་མ་སྟག་ལུང་ཐར་བས་གསུངས། །མ་མགོན་ཆོས་སྐྱོང་གང་བསྒྲུབས་ཀྱང་། །རྡོར་སེམས་སྒོམ་བཟླས་འདི་བྱས་ན། །ཉམས་ཆག་དག་160

ནས་འཁུ་ལྡོག་མེད། །ནད་གདོན་རྒྱུ་ནི་སྡིག་སྒྲིབ་སྟེ། །སྡིག་སྒྲིབ་མེད་ན་ནད་གདོན་ཀྱང་། །འབྱུང་བར་མི་འགྱུར་རྐྱེན་ངན་པ། །བཟློག་ཐབས་འདི་ལས་ཟབ་པ་མེད། །སྒྲུབ་པའི་རྟགས་མཚན་མི་གསལ་བ།།སྡིག་སྒྲིབ་ཆེ་བས་བསྒྲིབས་པ་ཡིན།།གསལ་ཐབས་འདི་ལས་ཟབ་པ་མེད། །ལྟ་བ་རྒྱུད་ལ་མི་སྐྱེ་བ།།ལྷན་སྐྱེས་མ་རི་ག་སྒྲིབ་པས་བསྒྲིབས། །སྒྲིབ་པ་མེད་ན་ཅིས་མི་སྐྱེ། །སྐྱེ་ཐབས་འདི་ལས་ཟབ་པ་མེད། །མདོར་ན་འདི་ཉིད་ཁོ་ན་ཡིས། །སངས་རྒྱས་ཐོབ་པར་འགྱུར་ཞེས་གསུངས། །དེ་ཕྱིར་འདི་ལ་ཐུགས་དམ་མཛོད། །འདི་ཉིད་ཚོགས་དྲུག་རང་གྲོལ་སྨྲས། །ཐོས་ཚད་ཡིག་བརྒྱར་འབད་པར་ཤོག །བླ་མ་རྣམས་ལ་གུས་ཕྱག་འཚལ། །ཚོགས་གསོག་ནུས་པར་བྱེན་གྱེས་རློབས། །སྐྱེ་བ་འདི་ནས་སངས་རྒྱས་ཀྱི། །གོ་འཕང་མ་ཐོབ་ཚུན་ཆད་ཀྱི། །སྒྱེ་བ་བླངས་དུས་བདེ་སྐྱིད་ཀུན། །འབྱུང་བའི་རྒྱུ་ནི་ཚོགས་གསོག་ཡིན། །མཐར་ཐུག་སངས་རྒྱས་ཐོབ་དུས་ཡང་། །མཚན་དང་དཔེ་བྱད་ལྡན་པའི་སྒུ། །བསོད་ནམས་ཚོགས་ལས་འབྱུང་བ་ཡིན། །བསོད་ནམས་བསག་ཐབས་གྲགས་མང་ཡང་། །མཎྜལ་ཕུལ་ལས་ཟབ་པ་མེད། །འབུལ་ཆེན་འགྱོག་དང་མང་ཇ་འདྲེན། །དབུལ་བོ་རྣམས་ལ་སྦྱིན་གཏོང་དང་། །དེ་བཞིན་ལྷ་འབྲི་རྟེན་བཞེངས་སོགས། །རྒྱུ་ཡི་དངོས་པོ་གཏོང་དགོས་161

རྣམས། །དྲི་མ་གསུམ་དང་མ་འདྲེས་དཀོན། །དང་པོ་སྒྲུབ་ཚེ་སྡིག་དང་འདྲེས། །བར་དུ་དཀའ་ཚེགས་སྡིག་དང་འདྲེས། །ཐ་མ་སེར་སྣའི་སྡིག་དང་འདྲེས། །མཎྜལ་དྲི་མ་དེ་གསུམ་མེད། །ལག་པ་བརྐྱང་བསྐུམ་བསོད་ནམས་ཚོགས། །སྒྲུབ་ལ་མཎྜལ་ལས་ལྷག་པ། །མེད་ཅེས་གླིང་ཆེན་རས་པས་གསུངས། །མདོ་སྔགས་གསར་རྙིང་ཐམས་ཅད་མཐུན། །མཎྜལ་མང་བོ་ཕུལ་བ་ན། །རྟོགས་པ་ཤུགས་ཀྱིས་སྐྱེ་བ་ཡིན། །ཤེས་རབ་ངང་གིས་འཕེལ་བ་ཡིན། །ཆོས་མཐུན་ཅི་བསམ་ཐམས་ཅད་འགྲུབ། །གསུང་རབ་ཚིག་དོན་གོ་བ་ཡིན། །ས་ལམ་རིམ་གྱིས་བགྲོད་པ་ཡིན།།མཐར་ཐུག་སངས་རྒྱས་ཐོབ་པ་ཡིན། །དེ་ཕྱིར་ཚོགས་གསོག་ཀུན་གྱི་མཆོག །མཎྜལ་འབུལ་ལ་འབད་པར་མཛོད། །བསོད་ནམས་བསག་ཐབས་གླུ་ཆུང་འདི། །ཐོས་ཚད་བསོད་ནམས་ཚོགས་གསོག་ཤོག །སྐྱོན་ཀུན་ཟད་ཡོན་ཏན་ཀུན་གྱི་གཏེར། །མགོན་སངས་རྒྱས་ཐུགས་རྗེ་ཅན་ལ་འདུད། །མི་སྐྱ་སེར་ཕོ་མོ་ཐམས་ཅད་ཀྱིས།།ཆོས་རྣམ་དག་བསྒྲུབ་པར་བྱིན་གྱིས་རློབས། །བརྐུས་ཇག་དང་གཡོ་སྒྱུས་གཞན་ནོར་བླངས། །དེས་དགེ་འདུན་བསྙེན་བཀུར་སོགས་བྱས་ནས། །ཆོས་བྱས་སོ་སྙམ་པའི་ཁྱིམ་པ་ཚོ།།ཆོས་རྣམ་དག་ཡིན་མིན་བཀའ་ལ་ལྟོས། །རྟེན་ལྷ་བཞེངས་དམ་ཆོས་འབྲི་འདོད་ཚེ། །དེའི་ཆེད་དུ་སེམས་ཅན་སྲོག་བཅད་ནས།།ཆོས་བྱས་སོ་སྙམ་པའི་162

ཁྱེམ་པ་ཚོ། །ཆོས་རྣམ་དག་ཡིན་མིན་བཀའ་ལ་ལྟོས། །ཕ་ཤི་བའི་དོན་དུ་ར་ལུག་བསད། །ཤ་སྔས་མགོའི་བླ་མ་འདྲེན་པ་ཡིས། །ཆོས་བྱས་སོ་སྙམ་པའི་ཁྱིམ་པ་ཚོ། །ཆོས་རྣམ་དག་ཡིན་མིན་བཀའ་ལ་ལྟོས། །རྗེ་ཐམས་ཅད་མཁྱེན་པ་སངས་རྒྱས་ཀྱིས།།ཆོས་བྱེད་དུས་སྲོག་ཆོད་གསུངས་པ་མེད། །དོན་དེ་ཕྱིར་ཁྱེམ་པ་ཕོ་མོ་ཚོ། །སྡིག་མ་འདྲེས་ལྷ་ཆོས་མཛད་ན་ལེགས། །གླུ་འདི་ཡང་ཚོགས་དྲུག་རང་གྲོལ་གྱེས། །གྲོང་ཁྱེམ་པ་ཕོ་མོ་རྣམས་ལ་སྨྲས། །གླུ་འདི་ཉིད་ཐོས་ཚད་ཐམས་ཅད་ཀྱིས།།སྡིག་མ་འདྲེས་ལྷ་ཆོས་བྱེད་པར་ཤོག །མེ་འོབས་ལྟ་བུའི་འཁོར་བའི་གནས་འདི་ནས། །པད་ཚལ་ལྟ་བུའི་ཐར་བའི་གནས་མཆོག་ཏུ། །འགྲོ་ཀུན་འདྲེན་མཛད་རྒྱལ་སྲས་རྣམས་ལ་འདུད། །ཉམ་ཐག་འགྲོ་རྣམས་ཐར་བའི་གནས་སུ་དྲོངས། །རིགས་དྲུག་འཁོར་བའི་གནས་འདིར་གར་སྐྱེས་ཀྱང་། །སྡུག་བསྔལ་མ་གཏོགས་བདེ་བ་ཅུང་ཟད་མེད། །དམྱལ་བ་རྣམས་ལ་ཚ་གྲང་སྡུག་བསྔལ་ཡོད།།ཡི་དྭགས་རྣམས་ལ་བཀྲེས་སྐོམ་སྡུག་བསྔལ་ཡོད། །དུད་འགྲོ་རྣམས་ལ་བཀོལ་སྤྱོད་སྡུག་བསྔལ་ཡོད། །མི་ལ་སྐྱེ་རྒ་ན་འཆིའི་སྡུག་བསྔལ་ཡོད། །ལྷ་མ་ཡིན་ལ་འཐབ་རྩོད་སྡུག་བསྔལ་ཡོད། །ལྷ་ལ་འཆི་འཕོ་ལྟུང་གི་སྡུག་བསྔལ་ཡོད། །མ་ཆགས་མ་ཆགས་འཁོར་བའི་བཙོན་དོང་སྐྱུར། །འགྲོ་ན་འགྲོ་ན་163

ཐར་བའི་གྲོང་ཁྱེར་སྙོགས། །ཁྱད་པར་མི་ཡི་སྡུག་བསྔལ་རྒྱས་པར་བཤད། །མི་ལ་སྐྱེ་བའི་སྡུག་བསྔལ་མངལ་གནས་ཚེ། །དྲི་ངན་མི་གཙང་ནང་དུ་ཉལ་བ་འདྲ། །བཙས་དུས་པགས་པ་དམར་བཤུ་བྱས་པ་འདྲ།།ཕྱི་རུ་ཐོན་དུས་ཚེར་ཕུང་ནང་ལྷུང་འདྲ།།རྒས་པའི་སྡུག་བསྔལ་དྲང་བོའི་ལུས་པོ་སྒུར། །ཁ་ཡི་སོ་བུད་སྐྲ་དཀར་གཉེར་མ་མང་།།མིག་དང་རྣ་བ་མི་གསལ་བརྗེད་ངས་ཆེ།།ཚ་གྲང་བཀྲེས་སྐོམ་ཅུང་ཟད་ཙམ་མི་བཟོད། །ལུས་སྟོབས་ཤོར་བས་འགྲོ་འདུག་ཤིན་ཏུ་དཀའ། །ལངས་ནས་འགྲོ་དང་ས་ལ་སྡོད་པའི་དུས། །ཨ་ཕ་ཨ་མ་མང་བོ་ཁ་ནས་ཤོར། །བྱེས་པ་རྣམས་ཀྱིས་ལད་མོ་བྱེད་ཅིང་དགོད། །ཡུལ་མི་ཁྱེམ་མཚེས་རྣམས་ཀྱིས་བརྙས་བཅོས་བྱེད།།ཁྱེམ་ཚང་བཟའ་བས་མི་འདོད་འཆི་རན་ཟེར།།སྡིག་རྒན་འདི་ལ་སྲོག་གཅོད་མི་འོང་ཟེར། །འཆི་མེད་མ་འདི་ཤི་ན་ཚད་རེད་ཟེར།།ཚིག་ངན་ཉིན་རེ་བཞིན་དུ་མང་བོ་གོ །མ་འདུག་མ་འདུག་གཞོན་དུས་ཕྱག་སྐོར་གྱེས། །འདུག་ན་འདུག་ན་རྒས་དུས་ཉལ་ལ་སྡོད། །ན་བའི་སྡུག་བསྔལ་ནད་གདོན་དྲག་པོས་ཟིན།།ཉིན་རེའི་མནར་གཅོད་སྡུག་བསྔལ་བཟོད་མི་ནུས།།ལུས་ཀྱི་ཤ་ལྤགས་བསྐམས་ཤིང་འགུལ་སྐྱོད་དཀའ། །ཡིད་དུ་འོང་བའི་ཟས་དང་སྐོམ་རྣམས་ནི། །ནད་ལ་གནོད་ཟེར་སྨན་པས་ཟར་མི་སྟེར། །ཡིད་དུ་མི་འོང་ཟས་སྨན་གཏར་སྲེག་རྣམས། །རང་གིས་མི་164

འདོད་བཞིན་དུ་བསྟེན་དགོས་ཤིང་། །མོ་སྨན་རིམ་གྲོ་མང་བོ་བྱས་པ་རྣམས། །གནོད་པ་སྐྱེལ་བཞིན་ཇེ་སྡུག་ཇེ་སྡུག་འགྲོ། །མི་ཁྱོད་མི་དགེ་སྤོངས་ལ་མ་ན་གོང་། །ཡང་དང་ཡང་དུ་ཚོགས་གསོག་སྒྲིབ་སྦྱོང་གྱིས། །འཆི་བའི་སྡུག་བསྔལ་ནད་ཚབས་ཆེར་སོང་སྟེ། །མོ་སྨན་རིམ་གྲོ་བྱེད་རྣམས་རང་ཡུལ་བསྙེགས། །གཉེན་བཤེས་རྣམས་ཀྱིས་མཐའ་བསྐོར་སྨྲེ་སྔགས་འདོན། །ཤི་དགེ་དུར་འདེབས་སོགས་ཀྱི་གཤོམ་ར་འདིང་། །དེ་དུས་རང་གི་ལུས་ཀྱི་བཀྲག་མདངས་ཉམས། །ཁ་བསྐམས་མཆུ་བརྫེ་མིག་གཉིས་དོང་དུ་ལྷུང་། །དབུགས་བརྩེགས་སྔར་བྱས་སྡིག་པའི་ལས་ལ་འགྱོད། །གྲོགས་དང་བུ་ཚ་བུ་མོ་ནོར་རྫས་ཆགས། །ཧྲིག་ཏྲིག་བལྟ་ཞིང་མཆི་མ་རེ་གཉིས་འདོར། །བཟང་ངན་ལྡབ་ལྡིབ་གཏམ་གྱིས་ཁ་ཆེམས་འཇོག །གཉེན་བཤེས་འཁོར་གཡོག་ནོར་རྫས་རྣམས་དང་བྲལ། །གཅེས་པར་བསྐྱངས་པའི་ལུས་ཀྱང་མལ་དུ་བཞག །མར་གྱེ་ནང་ནས་སྤུ་བཏོན་བཞིན་དུ་འགྲོ། །མ་བྱེད་མ་བྱེད་དགྲ་འདུལ་གཉེན་སྐྱོང་ཞོག །བྱེད་ན་བྱེད་ན་འཆི་བྲོ་ལྷ་ཆོས་གྱིས། །དགྲ་དང་ཕྲད་དང་ཕྲད་དོགས་སྡུག་བསྔལ་དང་། །གཉེན་དང་བྲལ་དང་བྲལ་དོགས་སྡུག་བསྔལ་དང་། །ཡོད་པའི་འཚོ་སྐྱོང་མི་ཐུབ་སྡུག་བསྔལ་དང་། །མེད་པའི་བཙལ་ན་མི་རྙེད་སྡུག་བསྔལ་དང་། །ཕྱུག་པོ་སྤྲང་བོར་སོང་བའི་སྡུག་བསྔལ་དང་། །མང་བོ་165

གཅིག་ཏུ་སོང་བའི་སྡུག་བསྔལ་དང་། །ཚ་གྲང་ལྟོགས་ཤིང་སྐོམ་པའི་སྡུག་བསྔལ་དང་། །འཐབ་རྩོད་གཏུགས་བཤེར་ལ་སོགས་སྡུག་བསྔལ་མང་། །དེ་ཕྱིར་འཁོར་བ་སྡུག་བསྔལ་རྒྱ་མཚོ་ཞེས། །མདོ་རྒྱུད་བསྟན་བཅོས་རྣམས་ལས་གསུངས་པས་ན། །ད་ནི་འཁོར་བ་འདི་ལ་རྒྱབ་བསྟན་ནས། །བདེ་ཆེན་ཐར་བའི་ཞིང་ཁམས་བསྙེག་རེ་རན། །བསྙེག་པའི་ཐབས་ནི་དམ་ཆོས་ཁོ་ན་ཡིན།།མྱུར་བ་མྱུར་དུ་དམ་པའི་ལྷ་ཆོས་གྱིས།།སྡིག་དང་སྡིག་པའི་གྲོགས་པོ་ཐབས་ཀྱིས་སྤོངས།།དགེ་དང་དགེ་བའི་བཤེས་གཉེན་བསྟེན་བྱས་ནས། །བདེ་ནས་བདེ་བར་འགྲོ་བར་ཐེ་ཚོམ་མེད།།གླུ་དབྱངས་འདི་ཉིད་ཐོས་ཚད་ཐམས་ཅད་ཀྱིས། །འཁོར་བ་ཐམས་ཅད་མེ་མ་མུར་གྱི་འོབས། །སྲིན་མོའི་གླིང་དང་དུག་སྦྲུལ་ཚང་ལྟར་མཐོང་། །ཐར་འདོད་ཤུགས་དྲག་རྒྱུད་ལ་སྐྱེ་བར་ཤོག །ཅེསཔ་འདི་ཡང་དད་ཅན་བློ་ལྡན་ཤ་ཉེ་བནྡེས་ཞལ་གདམས་ཤིག་དགོས་ཞེས་བསྐུལ་ངོར་ཚོགས་དྲུག་རང་གྲོལ་གྱིས་སྨྲས་པའོ། །བླ་མ་བཀའ་དྲིན་ཅན་ལ་གསོལ་བ་འདེབས།།བདག་གཞན་ཆོས་དང་མཐུན་པར་བྱིན་གྱིས་རློབས། །བླ་མ་དམ་པས་ཆོས་ཀྱི་སྒོར་བཅུག་ནས།།དྲེད་པོ་དྲེད་མོར་ཤོར་བ་ངོ་རེ་ཚ། །མཁན་སློབ་སྤྱན་སྔར་ཁྲིམས་བསྲུང་ཁས་བླངས་ནས། །ནག་ཆང་བསྟེན་པའི་བཙུན་པ་ངོ་རེ་ཚ།།ཐེག་ཆེན་སྤྱོད་པ་ཡིན་པར་ཁས་བླངས་ནས།།166

སྙིང་རྗེ་མེད་པའི་ཆོས་པ་ངོ་རེ་ཚ། །དམ་ཚིག་ཚུལ་བཞིན་མ་བསྲུངས་གསང་སྔགས་སློབ། །ཟོང་དུ་བཙོངས་པའི་སྔགས་པ་ངོ་རེ་ཚ། །རི་ལ་མི་ཚུགས་ལྟོ་ཕྱིར་གྲོང་ཡུལ་འགྲིམས། །ཡོན་བདག་མགོ་སྐོར་རྣལ་འབྱོར་ངོ་རེ་ཚ། །གཉན་ས་འགྲིམས་ནས་བདག་འཛིན་མི་གཅོད་པར། །ར་ལུག་མགོ་གཅོད་གཅོད་པ་ངོ་རེ་ཚ །རྒྱལ་ཁམས་ཐམས་ཅད་ཆོས་བཞིན་མི་སྐྱོང་བར། །ཉེས་མེད་གསོད་པའི་རྒྱལ་བློན་ངོ་རེ་ཚ།།གང་ཡོད་རྣམས་ཀྱིས་དགོན་པར་ཕོགས་མི་རྒྱག །སྡུག་གསོག་བྱེད་པའི་བླ་མ་ངོ་རེ་ཚ། །ནོར་རྫས་ཡོད་བཞིན་མཆོད་སྦྱིན་མི་གཏོང་བར། །སེར་སྣ་ཆེ་བའི་ཕྱུག་པོ་ངོ་རེ་ཚ། །ངོ་ཚར་གཏད་ཀྱང་ད་དུང་ངོ་མི་ཚ། །མགོ་ལ་གཏོ་ཞོག་མི་ཡིན་མ་སེམས་ཤིག །གླུ་ལ་དགའ་བའི་ཤུགས་ཀྱིས་གླུ་འདི་བླངས།།འདི་ཉིད་ཐོས་ཚད་རྒྱུད་ལ་ཕན་ཐོགས་ཤོག །བོད་ཀྱི་ཉི་མ་པདྨ་འབྱུང་། །བོད་ལ་དྲིན་ཅན་ཇོ་བོ་རྗེ། །བོད་ཡུལ་གཙུག་རྒྱན་བློ་བཟང་གྲགས། །བོད་ཁམས་ཡོངས་ལ་ཐུགས་རྗེས་གཟིགས། །ཁྱིམ་པ་ཕོ་མོ་ཕལ་ཆེར་ནི། །སྐལ་བ་དམན་པས་ཆོས་མི་ཐོས། །ཐོས་བསམ་མ་བྱས་ཆོས་མི་ཤེས། །རྩྭ་མི་ཟ་ཞིང་ཆུ་མི་འཐུང་། །མ་གཏོགས་ཕྱུགས་ཀྱི་བུ་དང་འདྲ། །ད་ལྟ་མི་ལུས་ཐོབ་དུས་འདིར། །བླ་མ་དམ་པ་ཚུལ་བཞིན་བསྟེན། །ལོ་རེ་བཞིན་དུ་དབང་ལུང་ཞུས། །ལོ་བརྒྱ་ལོན་ནས་དབང་བརྒྱ་ཐོབ། །ཚེ་167

འདིར་ཚེ་རིང་ནད་མེད་ཅིང་། །ཕྱི་མར་ལྷ་མིར་སྐྱེས་ན་ཡང་། །དབང་ཅན་མཐོན་པོའི་རིགས་སུ་སྐྱེ།།དམ་ཚིག་བསྲུངས་ན་སྐྱེ་བ་གསུམ། །ཡང་ན་བདུན་དང་བཅུ་དྲུག་ཚུན། །སངས་རྒྱས་ཐོབ་ཅེས་རྒྱུད་ལས་གསུངས། །རྒྱུན་དུ་སྡིག་སྤོངས་དགེ་བ་སྒྲུབས། །དཀོན་མཆོག་གསུམ་པོ་སྐྱབས་སུ་སྟེན། །ཁྱད་པར་བོད་ཡུལ་ལྷ་སྐལ་ནི། །ཐུགས་རྗེ་ཆེན་པོར་གསོལ་བ་ཐོབས། །རིགས་དྲུག་སྒྱེ་བའི་སྒོ་གཅོད་པའི།།ཡི་གེ་དྲུག་པ་རྒྱུན་དུ་ཐོན།།དེ་ལྟར་མཛད་ན་གནས་སྐབས་སྐྱིད། །མཐར་ཐུག་སངས་རྒྱས་གོ་འཕང་ཐོབ། །གཏམ་འདི་ཚོགས་དྲུག་རང་གྲོལ་གྱིས། །ཁྱིམ་པ་ཕོ་མོ་ཡོངས་ལ་སྨྲས། །ཐོས་ཚད་ཁྱེམ་པ་ཐམས་ཅད་ཀྱིས། །ཆོས་ལ་ཐོས་བསམ་སྒོམ་བྱེད་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་ཁྱིམ་པ་རྣམས་ལ་ཕན་ཕྱིར་སྨྲས་པའོ། ། ་བླ་མ་དམ་པ་རྣམས་ལ་འདུད། །ཉོན་དང་དད་ཅན་ཕོ་མོ་ཚོ། །མི་རྣམས་ལང་ཚོ་དར་བབ་དུས། །ལྷ་ཆོས་མི་དྲན་ཁ་བདེ་ཚོས། །འེ་ལགས་སྐུ་ཕྱོགས་རིན་པོ་ཆེ། །ཁྱེད་རྣམས་ལྟ་བུ་ངེད་ཚོ་མིན། །བཟའ་བ་ཧྲལ་ཧྲུལ་ཉག་ཉོག་མང་། །ཆོས་ཚོ་མི་ཐུབ་མི་འགྱུ་ཟེར།།ན་སོ་ཡར་ལ་རྒས་ཙ་ན། །དྲང་བོའི་ལུས་པོ་སྒུར་ཞིང་འཁྱོགས། །ཤ་ཁྲག་བྲི་ཞིང་གཉེར་མ་མང་། །ནག་པོའི་སྐྲ་ཚོ་དུང་ལྟར་དཀར། །ཀུན་གྱིས་རྒད་པོ་གན་ཚོ་འམ། །རྒན་མོ་མ་གི་ཟེར་168

ནས་བརྙས། །དེ་དུས་ཆོས་ཤིག་དྲན་ན་ཡང་།།ལུས་ཀྱི་སྟོབས་ཟད་སེམས་དཔའ་ཞུམ། །ཕྱག་གཅིག་འཚལ་ཀྱང་ལྷུ་ཚིགས་ན། །རང་དབང་བུ་དང་མནའ་མར་ཤོར། །མཆོད་སྦྱིན་འདོད་ཀྱང་དབང་མི་ཆོད། །བར་བར་ལྟོགས་སྐོམ་འཁྱགས་པ་ན། །ཁ་སེམས་མཐུན་པའི་རྒན་རྒོན་ཚོར། །ཐུག་ན་བཤད་ནས་ཅུང་ཟད་ངུ་། །མིག་གཉིས་མི་གསལ་རབ་རིབ་འགྱུར།།སྟེང་དུ་ཇ་ཕོ་ཧུ་ཧུ་ཟེར།།རྣ་བ་སྲ་བས་ལན་མང་འདྲི། །སྒྲ་ལོག་གོ་ཚེ་ཧོན་ལོག་ཟེར། །སོ་རྣམས་བུད་པས་སྨྲ་བ་དིག །ངོ་ཚའི་གཏམ་ཤོར་གཞོན་ནུ་དགོད། །ནམ་ངན་བྱུང་དུས་སྐལ་གཅོད་ཟེར། །ཙག་ངན་འཁོལ་དུས་གོ་གཅོད་ཟེར། །ཁོ་བོ་ཡི་ཆད་ཤི་ན་ཟེར། །རླུང་མཁྲིས་བད་གན་ནད་ཀྱིས་ཟིན། །སྡོད་པར་དཀའ་བའི་ཟུག་གཟེར་ལང་། །བདེ་བར་ཉལ་ཡང་སྡུག་བསྔལ་ཆེ། །བཟའ་བཏུང་ཟོས་ཀྱང་རོ་མི་མྱོང་།།མགོ་བོ་བཏེགས་ཀྱང་ཐུར་དུ་གུག །འཇམ་པོར་ཉལ་ཡང་དཔྱི་མགོ་ཁོལ།།དེ་དུས་སྨན་དཔྱད་རིམ་གྲོ་བྱས། །ད་དུང་སོས་ན་འདོད་མོད་ཀྱང་། །རྒད་པོ་སྨན་གྱི་ཁ་དགོས་མེད། །ལྷོ་སྒོ་ཙམ་རེ་ཚད་ཡིན་ཟེར། །རྒན་རྒོན་ཡི་ཆད་ད་རེད་སྙམ།།སྔར་བྱས་ལས་ལ་འགྱོད་པ་སྒྱེས། །མིག་གཉིས་དོང་ལྷུང་མཆི་མ་འདོར། །ཚེ་འདིར་ཡུད་ཙམ་སྡོད་དབང་མེད། །སྙིགས་དུས་བུ་ལ་བློ་གཏད་མེད། །སྔས་མགོའི་བླ་མར་ཁྲིག་ཁྲིག་མེད། །སྲོག་བཅད་དགེ་བས་ཕན་པ་མེད། །དེ་169

ཕྱིར་འདིར་ཚོགས་དད་ཅན་ཚོ། །གཞོན་ནུ་དུས་སུ་ཕྱག་སྐོར་གྱིས། །རང་དབང་ཡོད་དུས་མཆོད་སྦྱིན་ཐོངས། །གླུ་འདི་ཚོགས་དྲུག་རང་གྲོལ་བླངས། །ཐོས་ཚད་གཞོན་དུས་ཆོས་བྱེད་ཤོག །དཔལ་ལྡན་བླ་མ་རྣམས་ལ་འདུད།།འདིར་ཚོགས་བློ་ཁ་ཆོས་ལ་སྒྱུར། །གླུ་བ་ཚོགས་དྲུག་རང་གྲོལ་གླུར། །འདིར་འདུས་དད་ཅན་ཕོ་མོ་ཉོན། །སྐྱེས་པའི་ཐ་མ་ངེས་པར་འཆི།།ཁས་དྲེགས་ཅན་ལ་འདུག་དབང་མེད།།འགྲོགས་པའི་ཐ་མ་ངེས་པར་འབྲལ། བརྩེ་གདུང་ཅན་ལ་འགྲོགས་དབང་མེད། །བསོགས་པའི་ཐ་མ་ངེས་པར་འཛད། །སེར་སྣ་ཅན་ལ་ཁྱེར་དབང་མེད། །འཆི་བདག་ཕོ་ཉས་ཟིན་པའི་དུས། །མནར་གཅོད་སྡུག་བསྔལ་བཟོད་པར་དཀའ། །སྨན་པ་བོས་ནས་སྨན་དཔྱད་བྱས། །སྨན་གྱིས་མ་ཕན་སྨན་པའང་འགྲོ། །བན་བོན་བོས་ནས་སྐུ་རིམ་བཅོས། །རིམ་གྲོས་མ་ཕན་ཐམས་ཅད་སོང་། །ཤུལ་ནས་གཉེན་བཤེས་རྣམས་ཚོ་བསྡད། །སྔམ་པ་འཐེན་ཞིང་ནད་པར་བལྟས། །ཁྱོད་ནི་དེ་རིང་ཅི་མོ་རེད། །ཟེར་ཚེ་ནད་པས་མགོ་བོ་བཏེགས།།ཁོ་བོ་ཚུར་འཐེན་མ་རེད་ཟེར། །གཉེན་བཤེས་དྲུང་ནས་ངུས་པའི་ཚེ། །ཧྲིག་ཏྲིག་མིག་གིས་བུ་ཚོར་བལྟ། །ངར་ངར་སྒྲ་ནི་མགྲིན་པར་འདོན། །ནོམ་ནོམ་ལག་པས་གོས་ཚོར་རེག །ལྡབ་ལྡིབ་གཏམ་གྱིས་ཁ་ཆེམས་འཇོག །འཇིག་རྟེན་འདི་ནས་ཕ་རོལ་འགྲོ། །མི་དགེའི་སྡིག་པ་བྱས་པ་170

རྣམས། །འཇིགས་འཇིགས་གཤེད་མས་མགུལ་ནས་ཁྲིད། །འཇིགས་པའི་མུན་པས་མདུན་ནས་བསུས། །ལས་ཀྱི་རླུང་གིས་རྒྱབ་ནས་ཕུལ། །འགྲོ་དུས་འཇིགས་སྐྲག་འགྱོད་པ་སྐྱེ། །དེ་དུས་ཕན་པའི་ཐབས་འཚོལ་ན། །ཕན་པ་དམ་པའི་ལྷ་ཆོས་ཡིན།།དམ་པའི་ལྷ་ཆོས་འབད་པར་མཛོད། །གླུ་འདི་ཚོགས་དྲུག་རང་གྲོལ་བླངས། །ཐོས་ཚད་ལྷ་ཆོས་འབད་པར་ཤོག །ཅེས་པ་འདི་ཡང་ཁྱིམ་པ་ཕོ་མོ་རྣམས་ལ་སྨྲས་པའོ།།ཚེ་འདི་བློས་བཏང་རི་ཁྲོད་འགྲིམས། །སྨྱུང་གནས་སྟོང་དང་ལྔ་བརྒྱ་བསྲུངས། །བླ་མ་བསྟན་འཛིན་ཉི་མ་ལ། །གསོལ་བ་འདེབས་སོ་བྱིན་གྱིས་རློབས།།སྐྱེ་བོ་ཕོ་མོ་རྣམས་ཚོ་ཉོན།།སེམས་མེད་མི་སྐྱ་ཕལ་ཆེར་གྱིས། །རྒྱ་ཡི་ཁེ་བར་ཁ་ཐུག་ནས། །ཕྱུག་པོ་རྣམས་ཀྱི་སྒོ་རུ་ཁྲིད། །ཤ་བཟན་མང་བོ་བཙོང་དུ་བཅུག །དམར་ཐིག་བརྒྱབ་ནས་བརྒྱ་སྟོང་སོགས། །དེད་ནས་སྡིག་ཅན་བཤན་པ་ཡི། །དྲུང་དུ་ཁྲིད་ནས་གསོད་དུ་བཅུག །དམྱལ་བའི་སྡུག་བསྔལ་རིན་བྱེན་ཉོས། །བུད་མེད་བདུད་མོ་ཕལ་ཆེར་གྱིས། །སྒོ་ཡི་ཁྱེ་ལའང་ལྟོ་མི་ལྡུད། །མནའ་མར་ཕྱེ་སྐྱ་ལག་བཙིར་བྱེད། །གཡོག་པོར་མི་འདོད་སྣ་དགུ་གཏོང་། །ཨ་ཁུར་ཇ་མིན་ཆུ་མིན་འདྲེན། །ཁྱིམ་མཚེས་གཉེན་བཤེས་མི་འཆམས་འཁོན།།བཟའ་སྡིགས་ཐུག་པ་བཞིན་དུ་བསྐོལ། །དེ་ཡང་དམྱལ་བའི་རྒྱུ་ཞིག་ཡིན། །ཚོང་པ་171

ལས་ངན་ཕལ་ཆེར་གྱིས། །གཡོ་སྒྱུ་རྫུན་བཤད་དབུལ་བོ་མིའི།།རྒྱུ་ནོར་ཅུང་ཟད་ཡོད་པ་ལེན། །བྲེ་དང་རྒྱ་མ་གཡོ་སྒྱུ་བྱས། །བླུན་པོ་དྲང་བོའི་མགོ་བོ་བསྐོར། །ཚོང་ལ་སོང་དུས་མཛོ་གཡག་སོགས། །ཁལ་མས་མི་ཐེག་ཁལ་བཀལ་ནས། །དབྱུག་པས་ཤུགས་དྲག་བརྡུངས་ནས་འདེད། །དེ་ཡང་དམྱལ་བའི་རྒྱུ་ཞིག་ཡིན། །ཕྱུག་པོ་ཡི་དྭགས་ཕལ་ཆེར་གྱི། །ལག་པ་ལྷ་ཁང་སྒོ་བས་དམ། །གོ་རེ་ཆག་པོ་ཡན་ཆད་རྡེམས།།སྣོད་དུ་བཅུག་ནས་རང་མི་ཟ།།གཞན་ལ་མི་སྟེར་རུལ་དུ་འཇུག །ཇ་ལོག་མར་ལོག་རས་ལོག་སོགས། །བྱིན་ནས་ལོ་མང་འཕེལ་དུ་བཅུག །དབུལ་བོའི་ཞིང་ཁང་ནོར་རྣམས་ལེན།།དེ་ཡང་དམྱལ་བའི་རྒྱུ་ཞིག་ཡིན།།བྱེས་པ་སྙིང་མེད་སྨྱོན་པ་ཡིས། །མཐོང་ཚད་ཁྱི་ལ་རྡོ་ཡིས་བརྡུང་། །སྒོ་ང་བླངས་ནས་རྡོ་ལ་རྒྱག །བྱ་བྱེའུ་བཟུང་ནས་གཤོག་པ་གཅོད། །བུང་བ་བསད་ནས་སྦྲང་རྩི་འཇིབ། །བྲ་བྱི་བཟུང་ནས་སྡུག་མྱོང་འཇུག །གྲོག་ཚང་བཤིག་དང་འབའ་འབུ་གསོད།།དེ་ཡང་དམྱལ་བའི་རྒྱུ་ཞིག་ཡིན།།དེ་ལྟར་དམྱལ་བའི་རྒྱུ་བསགས་ན།།ཕྱི་མར་དམྱལ་བའི་གཏིང་དུ་སྐྱེ། །འབྲས་བུ་སྡུག་བསྔལ་ཡུན་རིང་མྱོང་། །མྱོང་དུས་བྱ་ཐབས་ཅུང་ཟད་མེད། །མེད་ཀྱང་རང་གཡོས་ཚོད་མ་ཡིན། །དེ་ཕྱིར་སྐྱེ་བོ་ཕོ་མོ་ཚོ། །དམྱལ་བའི་རྒྱུ་རྣམས་མ་བསྒྲུབ་ཅིག །བསྒྲུབས་ན་མཐོ་རིས་ལྷ་མི་རུ། །སྐྱེ་བའི་རྒྱུ་ལ་འབད་པར་གྱིས། །བླ་མ་བསྟན་172

འཛིན་ཉི་མ་ལ། །གསོལ་བ་བཏབ་ནས་གླུ་འདི་བླངས། །བསྟན་འཛིན་ཉི་མའི་བྱེན་རླབས་ཀྱིས།།སྐྱེ་བོ་ཕོ་མོར་ཕན་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།ལུང་དང་རྟོགས་པའི་ཡོན་ཏན་མངའ། །སྦས་པའི་སངས་རྒྱས་མི་གཟུགས་ཅན། །བླ་མ་སྔགས་འཆང་རྡོ་རྗེ་ལ། །གསོལ་བ་འདེབས་སོ་བྱིན་གྱིས་རློབས། །ཁྱིམ་པ་ཕོ་མོ་རྣམས་ཚོ་ཉོན། །གཅོད་པ་སྔགས་པ་བཟང་བོ་ཡིས། །རབས་ཆད་བུ་དང་བུ་མོ་གཉིས། །གང་ཡང་མེད་ལ་གཅོད་བཙུགས་ནས། །མགུལ་དུ་སྲུང་་འཁོར་འདོགས་པ་སོགས།།ཐབས་ནི་རྣམ་པ་སྣ་ཚོགས་བྱས།།རྨང་པོ་བུད་མེད་བུ་སྐྱེ་བཅུག །དབུལ་བོ་ནོར་མེད་བཟའ་མི་ལ། །བསོད་ནམས་རྒྱས་པའི་སྐུ་རིམ་བྱས། །དབུལ་བོ་ནོར་མེད་ནོར་དང་སྤྲད། །དྲི་གཤེད་རྒྱལ་གདོན་བྱད་ཁ་ཡིས། །སྨྱོས་ནས་སྡུག་བསྔལ་མྱོང་བ་རྣམས། །ལྷ་སྔགས་ཏིང་ངེ་འཛིན་གྱིས་གཟིར། །དྲི་གཤེད་རྒྱལ་གདོན་བྱད་ཁ་ནས། །ཕྲོགས་ཏེ་སྨྱོས་པ་བདེ་རུ་བཅུག །གཟའ་བཙན་ཀླུ་གཉན་ས་བདག་གིས།།བཟུང་བ་རྣམས་ཀྱང་གྲོལ་དུ་བཅུག །ཐ་ན་ཁྱེ་ཡིས་བཟུང་བ་ཡན། །སྔགས་ལ་སོགས་པས་དྲག་ཏུ་བཅུག །མདོར་ན་ཞི་རྒྱས་དབང་དྲག་གི །སྒོ་ནས་ཕན་བཏགས་དྲིན་ཅན་གྱི།།གཅོད་སྔགས་ཚུར་ལ་འོང་བའི་སྐབས། །མི་བསུ་ཁྱེམ་དུ་སྡོད་པའི་དུས། །ཞབས་ཏོག་ཆུང་ཞིང་173

འགྲོ་བའི་ཚེ། །དེ་རིང་འབུལ་བ་མེད་ཀི་ལགས།།ཕྱི་ནས་འདི་འདྲ་སྟེར་རོ་ཞེས། །ཁ་བཟང་གཏམ་གྱིས་བརྫངས་ནས་གཏོང་། །ཕྱིན་ཆད་དོམ་བཞིན་དེད་ན་ཡང་། །མི་སྟེར་སྟེར་ཡང་ངན་པ་སྟེར། །ཁྲེལ་མེད་ཁྱེམ་པ་ཕལ་ཆེར་གྱིས། །ཕྱིན་ཆད་སྒོ་རུ་སོང་བའི་ཚེ། །ལྟས་ངན་འུག་པ་བྱུང་བ་བཞིན། །ཁྱེམ་དུ་ཡར་ལ་འོང་བཅུག་ནས། །ཇ་ཞིག་འདྲེན་པ་ཕར་ལ་ཞོག །ངེད་གི་འགྲུལ་བ་མི་ཆུད་ཟེར། །སྒོ་ཡི་ཁྱེ་ཡང་མི་འགོག་གཏོང་། །གཅོད་སྔགས་ཕལ་ཆེར་ཐུགས་ཁྲོས་ནས། །ཁྱེད་ལ་འགྲུལ་བ་མི་ཆུད་པར། །ཤོག་ཟེར་སྨོན་ལམ་ལོག་པ་འདེབས། །དྲིན་ཅན་གཅོད་སྔགས་སུ་ཡིན་ཡང་། །མ་བཀུར་བརྙས་ན་མཐུ་བྱས་བཞིན། །ན་ཚ་གོད་ཁ་མང་བོ་འོང་། །འོངས་ཚེ་ངོ་ཚ་མི་ཤེས་པར། །སྔར་གྱི་གཅོད་སྔགས་འབོད་དུ་རྒྱུག །སོང་ན་གཅོད་སྔགས་སུ་ཡིན་ཡང་།།ཁོག་ན་ཁྱོད་ལ་དེ་ཚད་སྙམ། །ཁ་ནས་ཨོ་ཧོ་སྙིང་རེ་རྗེ། །ང་ནི་ཁོམ་པ་མེད་སོགས་ཟེར། །མཁོ་དུས་གཅོད་སྔགས་འོང་མི་འགྱུར། །ཚེ་འདིར་ཚེ་བསོད་སོགས་མི་རྒྱས། །ཕྱི་མར་གཞན་གྱི་བྲན་དང་གཡོག །རྣམས་སུ་སྐྱེས་ནས་སྡུག་མྱོང་འགྱུར། །དྲིན་ཅན་གཅོད་སྔགས་ཐམས་ཅད་ལ། །མ་རབས་དེ་འདྲ་མ་བྱེད་ཨང་། །ཉོན་དང་ཁྱེམ་པ་ཡ་རབས་ཚོ། །དྲིན་ཅན་གཅོད་སྔགས་སུ་ཡིན་ཡང་། །མཐོང་དུས་སྔོན་ནས་བསུ་བ་དང་། །བཞུགས་དུས་ཞབས་ཏོག་བཟང་བོ་དང་། །ཕེབས་174

དུས་འབུལ་བ་ཆེན་པོ་ཕུལ། །ཕྱིན་ཆད་མཐོང་བའི་དུས་རྣམས་སུ། །མགོ་ཡི་ཞྭ་བཞིན་བཀུར་བར་གྱིས། །དེ་ལྟར་བྱས་ན་གཅོད་སྔགས་རྣམས། །ཕྱིན་ཆད་ནམ་མཁོའི་དུས་སུ་འོང་།།ཚེ་འདིར་ཚེ་དང་བསོད་ནམས་དང་། །རིགས་རྒྱུད་རླུང་རྟ་སྙན་གྲགས་རྒྱས། །ཕྱི་མར་མཐོན་པོའི་རིགས་སུ་སྐྱེས།།ཀུན་གྱིས་མཆོད་ཅིང་བཀུར་བར་འགྱུར། །དེ་ཕྱིར་གཅོད་སྔགས་དྲིན་ཅན་རྣམས། །རྒྱུན་དུ་མཆོད་ཅིང་་བཀུར་བར་མཛོད། །བླ་མ་སྔགས་འཆང་རྡོ་རྗེ་ལ། །གསོལ་བ་བཏབ་ནས་གླུ་འདི་བླངས། །སྔགས་འཆང་རྡོ་རྗེ་བྱིན་རླབས་ཀྱིས། །ཁྱེམ་པ་རྣམས་ལ་ཕན་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།གསར་རྙིང་བསྟན་པའི་རྒྱལ་མཚན་ནི། །སྲིད་རྩེའི་བར་དུ་བསྒྲེང་ལ་བརྩོན། །པདྨ་བཞད་པའི་རྡོ་རྗེ་ལ། །གསོལ་བ་འདེབས་སོ་བྱེན་གྱིས་རློབས། །ཉོན་དང་ཁྱེམ་པ་ཕོ་མོ་ཚོ། །དུས་གསུམ་སངས་རྒྱས་སྙིགས་མའི་དུས། །སེམས་ཅན་སོ་སོའི་སྣང་ངོ་རུ། །གང་ལ་གང་འདུལ་ཚུལ་བསྟན་ནས།།སེམས་ཅན་རྣམས་ཀྱི་དོན་མཛད་པས། །འཇིག་རྟེན་པ་རྣམས་ཤེས་པ་དཀའ། །ལ་ལས་སྤྲང་བོ་ང་འདྲའི་ཚུལ། །བཟུང་ནས་ཅི་ཡང་མི་མཁོ་ལྟར། །བྱས་ནས་སེམས་ཅན་རྣམས་དོན་མཛད།།ལ་ལས་བླ་ཆེན་ཚུལ་བཟུང་ནས།།རྒྱུ་ནོམ་དགོས་པའི་ཚུལ་བསྟན་ནས། །སེམས་ཅན་རྣམས་ཀྱི་དོན་175

མཛད་པས། །དབྱར་དང་སྟོན་གའི་དུས་སྐབས་སུ།།བླ་མ་མང་བོ་མར་བསོད་དུ། །ཕེབས་དུས་འབྲོག་པ་དད་མེད་རིགས། །ཕལ་གྱིས་བླ་མ་མཐོང་མ་ཐག །ལྟས་ངན་མཐོང་ལྟར་ཕྱི་སྒོ་ན། །ཡོད་ཀྱང་མྱུར་དུ་ཁྱིམ་དུ་འགྲོ། །བླ་མ་འཁོར་བཅས་ཚུར་ཕེབས་དུས།།ཡུན་རིང་འགོར་ནས་བྱིས་པ་ལ། །མར་རྡོག་བཙོག་པ་བྱ་གོང་ཙམ། །ཐོམ་བུའི་ནང་དུ་བཞག་ནས་བསྐུར། །ལ་ལས་ཅི་ཡང་མི་སྟེར་བར།།ཡུལ་ན་མི་སུ་མེད་པ་ལྟར།།བཅོས་ནས་སྒོ་ཕབ་ཁ་རོག་འདུག །མར་ནི་བྱ་སྒོང་ཙམ་པ་རེ། །འོ་མའི་དྲི་འཁྱགས་མ་ཤེས་ན།།ད་རའི་ནང་དུ་འགྲོ་བ་མང་།།མར་ནི་བྱེའུའི་སྒོ་ང་ཙམ།།ཕུལ་དང་སྐྱོན་མེད་སྐལ་ཆད་ཚོ། །བླ་མར་ཅུང་ཟད་ཙམ་པ་རེ། །ཕུལ་ཡང་བསོད་ནམས་དཔག་མེད་ཐོབ། །ད་རའི་ནང་དུ་སོང་བ་ལ། །དགོས་པ་ཅི་ཡོད་བསམ་བློ་ཐོངས།།བྱ་རྣམས་མཚན་མོ་འུག་པས་མགོ །བཅད་འགྲོ་སྙམ་ནས་དོགས་པ་བཞིན། །བླ་མ་ནང་དུ་གདན་དྲངས་ནས། །འབྲེལ་བ་འཇོག་པ་ཕར་ལ་ཞོག །བླ་མ་ཕར་ལ་འགྲོ་རག་བར། །སྒོ་ལ་བུད་ནས་བླ་མ་ལ། །ཁྱི་ཡང་མི་འགོག་སྐལ་དམན་མང་། །གདན་དྲངས་འཚོ་བ་མི་འདྲེན་ཀྱང་། །སྒོ་ལ་བུད་ནས་ཁྱི་བཀག་སྟེ། །མཇལ་ན་མགོ་ལ་ཅང་མི་འོང་། །ཁ་དར་ཕྱག་མདུད་བྱིན་པའི་ཚེ།།མེད་དང་མུག་རབ་རྒྱུ་མཚན་ནི། །མ་ཎི་བཞིན་དུ་གྲངས་མེད་འདོན། །བཤད་པའི་ཞོར་ལ་ཁ་དར་དང་། །176 ་

ཕྱག་མདུད་ལག་པས་ཡང་ཡང་བསྣོགས། །བྱིན་རླབས་རྣམས་ཉམས་མདོག་ཀྱང་ཤོར། །ཡོན་བདག་གཞན་ལ་སྟེར་ཚུལ་མེད་། །བཤད་པ་ཚར་ནས་ཕྱིར་ལ་སྟེར། །ལ་ལས་ཁ་དར་ཕྱག་མདུད་ཚོ།།བརྙས་བཅོས་བྱས་ནས་བླངས་ཏེ་ཁྱེར། །ཁ་གཉེར་མཆིལ་མ་འཕེན་པ་སོགས། །མི་དད་རྣམ་འགྱུར་མང་བོ་བསྟན། །ཟས་ནོར་ཅུང་ཟད་ཅིག་ཕུལ་བ། །མ་ཕུལ་བ་དང་ཁྱད་པར་སྐེད།།ཉོན་དང་ཨ་ཁུ་འབྲོག་པ་ཚོ། །ཆེན་པོ་འབུལ་རྒྱུ་མེད་ན་ཡང་། །གང་ཡོད་འབྲེལ་བ་མི་འཇོག་གམ། །འཕོ་ལུང་བཀའ་བསྒོ་མི་ཞུ་ཡང་། །སྲུང་མདུད་མགུལ་དུ་ཅིས་མི་འཛིན། །སངས་རྒྱས་སྒོ་ཁར་ཕེབས་པའི་དུས། །མར་ནི་བྱེའུ་མགོ་ཙམ་རེ། །ཕུལ་ནས་མཇལ་ན་ཆོག་པ་ཡིན།།ད་ལྟ་མི་མཇལ་ནམ་ཚོད་མཇལ། །ཕར་ལ་སོང་ན་བླ་མ་ལ།།དམ་ཆོས་འཕོ་ལུང་བཀའ་བསྒོ་སོགས། །ཞུ་སྐབས་ཕར་ཞོག་ཕྱག་མཇལ་ཡང་། །སྔ་དྲོ་ཙམ་རེར་འོང་མི་སྲིད། །དེང་སང་བླ་མ་ཕལ་ཆེར་ནི། །རྒྱུ་ནོམ་བསམས་ནས་འོང་མི་སྲིད།།འོ་ན་ཅི་ཡིན་ཟེར་ཙ་ན། །སྙིགས་དུས་དམུ་རྒོད་སེམས་ཅན་ལ། །དམ་པའི་ལྷ་ཆོས་བཤད་པ་དང་། །ཟས་གོས་འབྲེལ་བ་ཙམ་བཞག་ན། །ཕྱི་མར་འབྲེལ་ཚད་སེམས་ཅན་རྣམས། །དག་པའི་ཞིང་དུ་འདྲེན་སྙམ་དང་། །ཅི་ཕུལ་དགོན་པའི་དགེ་འདུན་པའི། །དགེ་སྦྱོར་བྱེད་པའི་མཐུན་རྐྱེན་དུ། །ཕུལ་ན་ཡོན་བདག་བསོད་ནམས་ཀྱི། །ཚོགས་177

རྫོགས་པ་དང་དགེ་འདུན་རྣམས། །ཐུགས་དམ་དགེ་སྦྱོར་འཕེལ་ལམ་སྙམ།།དགོས་པ་དུ་མ་དམིགས་ནས་འོང་།།དེ་ཕྱིར་ཁྱིམ་པ་ཕོ་མོ་ཚོ། །ཧ་ཅང་སེར་སྣ་མ་ཆེ་བར། །གང་ཡོད་ཟས་ནོར་འབྲེལ་བ་ཞོག །ད་ཡང་ཉོན་དང་ཁྱིམ་པ་ཚོ། །སྐྱེ་བོ་བརྒྱ་ཕྲག་མང་བོ་ལ། །ལོ་མང་འཚོ་བའི་ཟས་བྱེན་པས།།བླ་མ་སྒོ་རྩར་ཕེབས་པར་མར།།རིལ་མ་ཙམ་ཞིག་ཕུལ་གྱུར་ན། །བསོད་ནམས་ཤིན་ཏུ་ཆེ་བ་ཡིན།།སྟོན་དུས་གང་བཟང་བླ་མ་རྣམས། །ནས་བསོད་ཕྱིར་དུ་ཕེབས་པའི་ཚེ། །དུང་བུས་གཡང་སྡེ་བསོད་ནམས་ཅན། །ད་ལོ་ལོ་ལེགས་སྐལ་བཟང་རེད། །བསོད་སྙོམས་བཟང་བོ་མ་འགོར་ཞེས། །སྐད་གསེང་མཐོན་པོས་བསྒྲགས་པ་ན། །ཆར་མེད་གཡུ་འབྲུག་གྲགས་པ་བཞིན། །རོང་གི་ཞིང་པ་དད་མེད་ཀྱིས། །ནས་ཕོར་གང་ཡང་འབུལ་མི་སྲིད། །བྲག་ཆ་བཞིན་དུ་བྱེས་པ་རྣམས། །གྲྭ་པས་གང་སྨྲས་ལད་མོ་བྱེད། །ནས་ཕོར་ཙམ་རེ་ཙི་གུ་དང་། །བྱེའུ་རྣམས་ཀྱིས་བསྐྱལ་བ་མང་། །བོང་བུ་ལན་རེ་ཤོར་ནས་ཟ། །བླ་མར་ཕུལ་ན་ཕྱི་མའི་དུས། །བསོད་ནམས་བརྒྱ་ཕྲག་ཐོབ་པ་ཡིན། །བོང་བུས་ཟོས་ལ་དགོས་པ་ཅི། །ཅི་ཡང་ཁྱེར་ནས་མ་འོངས་ན། །གྲྭ་པ་ཐམས་ཅད་སྒོ་རུ་སོང་། །ཨ་ཁུ་ཨ་མ་ཟེར་ནས་བོས། །བསོད་སྙོམས་ཤིག་བྱིན་སྨྲས་པའི་ཚེ། །ཁྱིམ་ན་ཅིག་གིས་མནན་ཡོད་བཞིན། །ཡུན་རིང་འགོར་ནས་ཕོར་བ་རུ། །ནས་ངན་ཁ་སྐོགས་178

ཙམ་ཁྱེར་འོང་། །ལ་ལས་མི་འོང་ཕྱི་སྒོ་ལ། །ཡག་ཤིང་བརྒྱབ་ནས་ཁ་རོག་འདུག །སངས་རྒྱས་སྒོ་ལ་ཚུར་ཕེབས་དུས། །ནས་ཕོར་ཙམ་རེའི་སྟེང་ནས་ཀྱང་། །དཀྱིལ་དུ་བསྡད་ནས་མཇལ་ན་ཆོག །དེ་དུས་མི་མཇལ་ནམ་མཇལ་སྙམ། །ཕར་ལ་སོང་ནས་བླ་མའི་རིགས། །ཕལ་ཆེ་བ་ལ་རྟ་ཕུལ་ཀྱང་། །མཇལ་ཕྲད་མི་འོང་ཨ་རོག་ཚོ། །ད་ཡང་ཉོན་དང་ཁྱེམ་པ་ཚོ།།བསོད་ནམས་མེད་པ་ཕལ་ཆེར་གྱེས། །བླ་མ་མང་པོ་ཕེབས་ཙ་ན། །འདི་ཚོ་རྣམས་ལ་འདུག་དལ་མེད། །ད་ལོ་བླ་མའི་མང་རེ་ལྟོས། །བྱིན་གྱིན་བྱེན་གྱིན་འཛད་རྒྱུ་མེད། །ཨ་ཁ་ཁ་ཟེར་སྣང་བ་སུན། །དུས་ངན་བསྐལ་པའི་སྙིགས་མ་ལ། །བླ་མ་བསོད་སྙོམས་བྱེད་པ་ལས། །རྒྱ་སྤྲང་སྤྲེའུ་འཛིན་པ་དགའ། །སྤྲེལ་འཛིན་མཐའ་རུ་མི་མང་འདུ། །ཟས་སྐོམ་གཉིས་ཀ་མང་བོ་སྟེར། །བླ་མ་དམ་པ་སུ་ཕེབས་ཀྱང་། །ཟས་གོས་འདུ་བ་ཕར་ལ་ཞོག །མདུན་ན་འཁོར་མཁན་མི་གཅིག་མེད། །དེ་ལྟར་རོང་འབྲོག་གང་ཡིན་ཀྱང་། །བསོད་སྙོམས་ལེགས་པོ་མ་ཕུལ་ན། །བསོད་སྙེམས་མི་འབུལ་ཡུལ་ཕྱོགས་དེར། །གྲྭ་པ་རྣམས་ཀྱིས་ད་ལོ་ནས། །ཡུལ་ངན་མུ་གེའི་གྲོང་ཁྱེར་དེར། །ཕྱིན་ཆད་སོང་ནས་ཆེད་ཟེར་ནས། །བླ་མ་གདན་འདྲེན་མཁན་བྱུང་ཡང་།།གྲྭ་པས་བླ་མ་ཕེབས་མི་འཇུག །ཕྱིན་ཆད་བླ་མ་བཟང་བོར་འབྲེལ། །བཞག་ན་དད་ཅན་འགའ་རེ་ཡིས། །འདོད་ཀྱང་འབྱོན་པ་ཤིན་ཏུ་179

དཀའ། །བསོད་སྙོམས་ལེགས་པོ་ཕུལ་ས་དེར། །གྲྭ་པ་རྣམས་ཀྱིས་ཡང་ཡང་དུ།།ལྷ་ཡུལ་གཉིས་པ་དེ་ཉིད་དུ། །བླ་མ་ད་ལོ་ཕེབས་ན་ཟེར།།གདན་འདྲེན་མཁན་སུ་མ་བྱུང་ཡང་།།ལོ་རེ་བཞིན་དུ་བླ་མ་ཕེབས། །བླ་མ་གང་གི་གང་བཟང་ལ། །འབྲེལ་བ་འཇོག་ཀྱང་ལག་ན་ཡོད། །བླ་མ་མང་གི་ཨ་ཁ་ཁ།།ཟེར་བའི་སྒོ་རུ་ལོ་རེ་བཞིན། །བླ་མ་འོང་མཁན་ཇེ་ཉུང་འགྲོ། །ལོ་ན་ཁ་ཤས་སོང་འཕྲོ་ལ། །བླ་མ་དགེ་བའི་བཤེས་གཉེན་རྣམས། །ཨ་ཁ་ཁ་ཟེར་སྣང་བ་སུན། །དེ་ནས་གཅིག་ཀྱང་འབྱོན་མི་འགྱུར། །དྲི་བོའི་མིག་རྩ་བསལ་ནི་ཡིན། །བདུད་པོའི་སྣང་བ་བདེ་ནི་ཡིན། །ཉོན་དང་རོང་འབྲོག་དད་ཅན་ཚོ། །བླ་མ་བརྒྱ་ཕྲག་ཕེབས་ན་ཡང་།།ད་ལོ་བླ་མ་གྲངས་མེད་བྱོན། །འདི་རྣམས་ནང་ནས་སངས་རྒྱས་ཀྱི། །རྣམ་འཕྲུལ་མང་བོ་ཡོད་པར་ངེས། །ང་རང་སྐལ་བ་བཟང་འདུག་སྙམ། །རབ་ཏུ་དགའ་སྤྲོ་དད་པའི་སྒོས། །བླ་མ་ནང་དུ་གདན་དྲོངས་ལ། །འཁོར་བཅས་འཚོ་བ་བཟང་བོ་དྲོངས། །དབང་བསྐུར་འཕོ་ལུང་བསྔོ་བ་ཞུས། །རྟ་གོས་ནོར་དང་ར་ལུག་དང་། །མར་ཆུར་གྲོ་ནས་གང་འཛོམས་རྣམས། །ཕངས་པ་མེད་པར་གུས་པས་ཕུལ། །བླ་མ་ཁྱེད་ཀྱི་སྐུ་ཚོད་ཀྱི། །རྒྱུ་ནོམ་འབུལ་རྒྱུ་མ་མཆིས་མོད། །འོན་ཀྱང་ཡོན་བདག་ང་རང་གི །ཚོད་ཀྱི་འདི་འདྲ་ཞིག་ཡོད་ལགས།།ཡོད་ན་ཁྱེད་ལ་ཅིས་མི་འབུལ། །ཕྱིན་ཆད་བླ་མ་ས་ཕྱོགས་འདིར།།ཡང་180

ཡང་བྱོན་ནས་རྒད་པོ་ང་།།དུས་དང་རྣམ་པ་ཐམས་ཅད་དུ།།ཁྱེད་ཀྱི་ཐུགས་དམ་སྐུ་འོག་ནས། །མ་འདོར་ཁྱེད་མཁྱེན་ཁྱེད་མཁྱེན་སོགས། །གཏམ་སྙན་བཤད་པ་བཟང་བོ་དང་། །བཅས་ཏེ་འབྲེལ་བ་འཇོག་པར་མཛོད། །པདྨ་བཞད་པའི་རྡོ་རྗེ་ལ། །གསོལ་བ་བཏབ་ནས་གླུ་འདི་བླངས། །པདྨ་བཞད་རྡོར་བྱེན་རླབས་ཀྱིས། །ཁྱེམ་པ་རྣམས་ལ་ཕན་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།ཁ་བ་ཅན་བྱོན་བླ་མ། །ཁ་བདར་མཁན་ངས་གཞན་ལ། །ཁ་ཏ་གང་བྱས་ཐོས་ཚད། །ཁ་ལོ་ཆོས་ལ་སྒྱུར་ཅིག །ཁ་གཞོན་དུས་ནས་རྒྱུན་དུ། །ཁ་ཞེ་མེད་པར་ཆོས་བྱེད།།ཁ་ལ་ངལ་རྒྱུ་མེད་པར།།ཁ་ནས་རྒྱུན་དུ་གླུ་ལེན། །ཁ་བདེ་ཚོགས་དྲུག་རང་གྲོལ། །ཁ་རོག་དབེན་པར་འདུག་ཞོར། །ཁ་མིན་བསམ་པ་ཐག་པས།།ཁ་བ་ཅན་གྱེ་མི་རེར། །ཁ་ཏ་རེ་རེ་བྱས་ཡོད། །ཁ་དོག་སྔོ་ལྗང་རྩི་ཤིང་། །ཁ་དོག་སྐྱ་བོར་སོང་བཞིན། །ཁ་དོག་ནག་པའི་སྐྲ་ལོ།།ཁ་དོག་དཀར་བོར་སོང་བའི། །ཁ་རྒན་བསམ་ཤེས་རྣམས་དང་། །ཁ་གཞོན་དད་པ་ཅན་ཚོས། །ཁ་ཏའི་ཚིག་བཞིན་གྱིས་དང་། །ཁ་ཡི་སོ་ལྷུང་ལུས་སྒུར། །ཁ་དོག་ཤོར་ནས་འཆི་ཁར། །ཁ་སེམས་མི་འགྱོད་བློ་བདེ། །ཁ་བཤད་མཁན་ངས་གང་སྨྲས། །ཁ་ཤས་འཕྱུགས་རུང་མཁས་རྣམས། །ཁ་ལོག་ཚིག་ངན་མ་གསུང་། །ཁ་རྒྱབ་མི་འཛོམ་སྤྲང་181

རྒན། །ཁ་ལ་རྩད་གཅོད་ཅི་ཡོད།།ཁ་ནས་བཟང་གི་ལ་སོགས།།ཁ་ཚིག་བཟང་བོ་གསུངས་དང་། །ཁ་ཤས་བདེན་པར་བཟུང་ནས། །ཁ་ཏོན་སོགས་ལ་འབད་ངེས། །ཁ་མཁས་ཚོགས་དྲུག་རང་གྲོལ། །ཁ་ནས་གླུ་དབྱངས་གང་བླངས། །ཁ་གཞོན་རྒན་རྣམས་ཐོས་ཚད།།ཁ་ལོ་ཆོས་ལ་འགྱུར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ །དྲིན་ཅན་གྱེ་བླ་མ་རྣམས་ལ་འདུད།།བདག་གཞན་ཀུན་སྡུག་བསྔལ་མིང་མེད་པའི། །སངས་རྒྱས་ཀྱི་ཞིང་དུ་འགྲོ་ནུས་པའི། །སྐལ་བ་དེ་རྒྱུད་ལ་བཞག་ཏུ་གསོལ། །འཁོར་བ་ན་སྡུག་བསྔལ་མང་བོ་ཡོད། །སྡིག་སྡུག་དང་གཏམ་ངན་གང་ལ་ཡང་། །མ་འཛེམས་པར་ཐབས་ནི་སྣ་ཚོགས་ཀྱིས། །ལོངས་སྤྱོད་ནི་བསྒྲུབས་ནས་རང་ཉིད་ལ། །འབྱོར་བ་ཞིག་བྱུང་ཚེ་ཐམས་ཅད་ཀྱིས། །མི་འོས་པའི་ཁྲལ་ཆེན་འགེལ་བ་དང་། །རྐུ་འཕྲོག་སོགས་བྱས་ནས་ལོངས་སྤྱོད་གཏོང་། །མི་ནུས་རུང་གཏོང་དགོས་སྡུག་བསྔལ་དང་། །ལོངས་སྤྱོད་རྣམས་བསྲུང་ཕྱིར་ཆེན་པོ་ལ། །ཞུ་བ་དང་སེམས་འཛིན་ཐད་ཀ་བ། །གཏམ་བཤེར་དང་འཁྲུག་རྩོད་སོ་མེལ་ཚེ། །བྱེད་དགོས་པས་ཉིན་པར་ལྟོ་མི་དྲན། །མཚན་མོ་གཉིད་མི་འོང་སྡུག་བསྔལ་དང་། །ཉེ་དུ་དང་གཉིད་དང་འཁོར་གཡོག་དང་། །མཛའ་བཤེས་དང་བླ་མ་དཔོན་བཟང་དང་། །བྲལ་བ་ན་182

སེམས་ལ་མྱ་ངན་སྐྱེས། །ངག་ཏུ་ཡང་སྨྲེ་སྔགས་འདོན་པ་དང་། །ལུས་ཀྱི་སྐྲ་འབལ་སོགས་སྡུག་བསྔལ་མྱོང་། །སྔར་འཁོན་པའི་དགྲ་ལ་ཕྲད་པ་ན།།དགྲ་དེ་ཡིས་ཆད་པས་བཅད་པ་དང་།།བཅད་ཀྱིས་དོགས་སྡུག་བསྔལ་མྱོང་བ་དང་། །ཚེ་སྔོན་དུས་བསོད་ནམས་མ་བསགས་པས། །ཚེ་འདི་རུ་དབུལ་བོའི་མིར་སྒྱེས་ཏེ། །ཟས་གོས་དང་གནས་མལ་ལ་སོགས་ཀྱིས། །ཕོངས་པ་དང་བསོད་ནམས་བྱས་ན་ཡང་། །ལོ་མ་བྱུང་ཚོང་བྱས་ཁེ་མ་འོངས། །འཚོ་སྐྱོང་བྱས་ཕྱུགས་ཀྱང་ཆེར་མ་འཕེལ། །སྟེར་མཁན་དང་སྐྱི་མཁན་སུ་མ་བྱུང་། །དེའི་སྟེང་དུ་སྔར་གྱེ་དོམ་པས་འདེད། །དྲག་པོ་བྱུང་ཅི་བྱ་གཏོལ་མེད་གྱུར།།རང་གིས་སྔར་དྲིན་གྱིས་བསྐྱངས་རྣམས་དང་།།རང་ལས་ཆེས་དམན་པ་རྣམས་ཀྱི་བྲན། །ཁོལ་བོ་སོགས་བྱེད་དགོས་སྡུག་བསྔལ་དང་། །རྒྱལ་པོ་དང་ཆོམ་རྐུན་ལ་སོགས་ཀྱིས། །བསད་པ་དང་བཅིངས་པའི་སྡུག་བསྔལ་དང་། །བསད་ཀྱིས་དོགས་བཅིངས་ཀྱིས་དོགས་པ་སོགས། །འཁོར་བ་ན་སྡུག་བསྔལ་བརྗོད་མི་ལང་།།སྡུག་བསྔལ་གྱེ་སྒྲ་ཡང་མི་ཐོས་པའི།།བདེ་བ་ཅན་ལ་སོགས་སངས་རྒྱས་ཀྱི། །ཞིང་ཁམས་སུ་སོང་ན་འདོད་པའི་མིས། །འཁོར་བ་འདིར་ད་ནས་མི་ཆགས་པར། །སངས་རྒྱས་ཀྱི་ཞིང་དུ་འགྲོ་རེ་རན། །འགྲོ་ཐབས་དེ་དམ་པའི་ཆོས་ཡིན་པས། །ཐམས་ཅད་ཀྱིས་དམ་པའི་ལྷ་ཆོས་སྒྲུབས། །གླུ་དབྱངས་འདི་183

བླངས་པའི་དགེ་བ་རྣམས། །རང་གཞན་གྱིས་འཁོར་བར་རྒྱབ་བསྟན་ནས། །བདེ་བ་ཅན་ལ་སོགས་སངས་རྒྱས་ཀྱི། །ཞིང་ཁམས་སུ་འགྲོ་བའི་རྒྱུ་རུ་བསྔོ། །ཞེས་པ་འདི་ཡང་ཚོགས་དྲུག་རང་གྲོལ་གྱིས་སྦྱར་བའོ།།ཨེ་མ་ངོ་མཚར་རྒྱལ་བའི་སྲས།།སྟོང་ཉིད་སྙིང་རྗེའི་གོ་མཚོན་ཐོགས།།ཉོན་མོངས་གཡུལ་ངོ་ཕམ་མཛད་པའི།།སྙིང་སྟོབས་ཅན་གྱི་རྣལ་འབྱོར་པ། །ཞོ་འོང་ལ་ཁའི་ཕོ་སྐྱེས་རྣམས། །མི་ཚེ་འདི་རུ་སྐྱིད་པ་དང་། །ཁྱད་པར་ཕྱི་མར་བདེ་ཐབས་ཀྱི། །ཞལ་གདམས་བརྩེ་བས་གནང་བར་ཞུ། །ཞེས་པ་འདི་སློབ་བུ་པདྨ་རང་གྲོལ་གྱིས་སྐུལ་ཚིག་ཏུ་སྨྲས་པའི་ལན་དུ།དྲིན་ཅན་རྩ་རྒྱུད་བླ་མ་དང་།།ཡི་དམ་མཁའ་འགྲོ་ཆོས་སྐྱོང་གིས། །བདག་གཞན་འགྲོ་བ་ཐམས་ཅད་ཀྱི།།བློ་ཁ་དམ་པའི་ཆོས་ལ་སྒྱུར། །ལྷོ་རྒྱལ་འཛམ་བུའི་གླིང་དུ་སྐྱེས། །སངས་རྒྱས་ཤཱཀྱ་ཐུབ་པ་ཡི། །བསྟན་པར་མཇལ་བའི་དུས་སྐབས་འདིར། །ལྷ་ཆོས་བསྒྲུབ་དགོས་ཕོ་སྐྱེས་ཚོ། །སྔར་སྐྱེས་མ་ཤི་གཅིག་ཀྱང་མེད། །ད་ལྟའི་ངེག་ཅག་ཐམས་ཅད་འཆི། །ཕྱིན་ཆད་མི་འཆིའི་མི་ཡང་མེད། །འཆི་དུས་ཆོས་མིན་མགོན་སྐྱབས་མེད།།ཉོན་དང་ཞོ་འོང་ཕོ་སྐྱེས་ཚོ། །རང་ཉིད་རྒས་པ་མ་ཤེས་པར།།རྒས་ཁར་ཆོས་མེད་མ་བྱེད་ཅིག །འཆི་བ་འོང་བ་མ་ཚོར་བར། །འཆི་དུས་སྡིག་པ་མ་འཁུར་ཞིག །ཚེ་འདིའི་བྱ་བ་སྒྲུབ་བསྒྲུབས་ནས། །ཕྱི་མར་ལག་184

སྟོང་མ་འགྲོ་ཞིག །བུ་དང་ཆུང་མར་ཆགས་ཆགས་ནས། །ཕྱི་མར་གཅིག་པུར་མ་འགྲོ་ཞིག །ཕ་ཡུལ་མཁར་ཁྱེམ་བསྡད་བསྡད་ནས།གཏན་སྡུག་ཡུལ་དུ་མ་འགྲོ་ཞིག །ཕྱི་མར་ལྷན་ཅིག་སྐྱེས་པ་ཡི། །ལྷ་གཤགས་ཕམ་དུ་མ་འཇུག་ཅིག །མཉམ་པོར་འོང་བའི་བདུད་ལག་ཏུ། །སོང་ནས་སྡུག་བསྔལ་མ་མྱོང་ཞིག །སྲོག་གཅོད་མང་བོ་བྱས་བྱས་ནས ། །དམྱལ་བའི་ཡུལ་དུ་མ་འགྲོ་ཞིག །ནོར་རྫས་སེར་སྣ་བྱས་བྱས་ནས། །ཡི་དྭགས་ཡུལ་དུ་མ་འགྲོ་ཞིག །ཕན་ཚུན་འཐབ་རྩོད་བྱས་བྱས་ནས། །ལྷ་མིན་ཡུལ་དུ་མ་འགྲོ་ཞིག །ད་དུང་ཉོན་དང་ཕོ་སྐྱེས་ཚོ། །སྐྱབས་གནས་དཀོན་མཆོག་གསུམ་པོ་ཁུར། །ཐུགས་རྗེ་ཁོང་ལས་ཆེ་བ་མེད། །རྒྱུན་དུ་མཚན་ལྡན་བླ་མ་སྟེན། །བྱེན་རླབས་ཁོ་ལས་ཆེ་བ་མེད། །ཡི་དམ་ཐུགས་རྗེ་ཆེན་པོ་སྒྲུབས། །ཡི་དམ་འདི་ལས་བཟང་བ་མེད། །སྙིང་བོ་ཡི་གེ་དྲུག་མ་ཐོན། །སྒྲིབ་སྦྱོང་འདི་ལས་ཟབ་པ་མེད། །མཁའ་འགྲོ་ཆོས་སྐྱོང་རྒྱུན་དུ་མཆོད། །གྲོགས་སུ་འདི་ལས་མཛངས་པ་མེད། །འདིས་མཚོན་དགེ་བས་ཕོ་སྒྱེས་ཀུན། །བློ་ཁ་ཆོས་ལ་རབ་ཕྱོགས་ནས། །ཉིན་མཚན་ཆོས་ཀྱི་འཁོར་ལོ་བསྐོར། །འདི་ཕྱི་ཀུན་ཏུ་བདེ་བར་ཤོག །ཅེས་སྨྲས་པའོ།།ཨེ་མ་སྙིགས་དུས་འགྲོ་བའི་མགོན། །ཞོ་འོང་ཕོ་སྐྱེས་དད་ཅན་ལ། །ཞལ་གདམས་གནང་བ་བཀའ་དྲིན་ཆེ། །ད་ནི་ཞོ་འོང་185

བུད་མེད་རྣམས། །གནས་སྐབས་ཀུན་ཏུ་བདེ་བ་དང་། །རིམ་བཞིན་སངས་རྒྱས་གོ་འཕང་དེ། །ཐོབ་པའི་ཞལ་གདམས་གསལ་བོ་ཞིག །བརྩེ་བ་ཆེན་པོས་གནང་དུ་གསོལ།།ཞེས་པ་འདི་ཡང་སློབ་བུ་པདྨ་རང་གྲོལ་གྱིས་སྨྲས་པའི་ལན་དུ།ཕྱོགས་བཅུའི་མཆོད་འོས་སྐྱབས་གྱུར་ཀུན།།བྱིན་རླབས་ནུས་པའི་རྩལ་བསྐྱེད་ལ། །བདག་གཞན་ཚེ་འདིའི་བར་ཆད་སོལ།།བློ་སྣ་ཆོས་ལ་མྱུར་དུ་སྒྱུར། །ཉོན་དང་སྐྱེ་དམན་བུ་སྨད་རྣམས། །སྐྱེ་དཀའ་འཛམ་བུའི་གླིང་དུ་སྐྱེས། །ཐོབ་དཀའི་མི་ལུས་རིན་ཆེན་ཐོབ།།ཕྲད་དཀའི་དམ་པའི་ཆོས་དང་ཕྲད།།མཇལ་དཀའི་བླ་མར་མཇལ་དུས་འདིར། །དམ་པའི་ལྷ་ཆོས་མ་བྱས་ན། །ཁོང་ན་དོན་སྙིང་མེད་པ་ཡིན། །རང་མགོ་རང་གིས་བསྐོར་བ་ཡིན།།རང་གིས་རང་ཉིད་ཕུང་བ་ཡིན། །རིན་ཆེན་གླིང་དུ་སླེབ་སླེབས་པ།།ལག་པ་སྟོང་བ་སུ་ཞིག་འགྲོ། །དམ་ཆོས་དར་བའི་ཡུལ་སྐྱེས་ནས། །ཕྱི་མར་ཆོས་མེད་སུ་ཞིག་འགྲོ། །རིན་ཆེན་གསེར་གྱི་གླིང་ཕྱིན་ནས།།ལག་སྟོང་མཆན་དུ་བཅུག་ནས་འགྲོ། །ཕོད་པའི་མི་དེའི་དོན་སྙིང་རུལ། །ཡང་ན་གདོན་གྱིས་སྤྱོས་པ་ཡིན། །དམ་ཆོས་དར་བའི་གླིང་དུ་སྐྱེས། །ལྷ་ཆོས་མི་བྱེད་འཆི་ཕོད་པའི། །བུ་སྨད་དོན་སྙིང་རུལ་བ་ཡིན། །ཡང་ན་གདོན་གྱིས་སྨྱོས་པ་ཡིན། །ད་དུང་ཉོན་དང་བུ་སྨད་རྣམས། །ཕ་ཡུལ་ཕ་མ་རྒྱབ་ཏུ་བཞག །ནོར་ཁྱེར་གཞན་གྱེ་186

གཡོག་ལ་འགྲོ། །ཁྱེད་རྣམས་ཞིབ་ཏུ་བསམ་བློ་ཐོངས། །གཡོག་མོ་ཟེར་བ་ལོགས་ན་མེད། །དཔོན་མོ་ཡིན་སྙམ་དགོད་རེ་བྲོ། །ཟས་ནོར་ཁྱེར་བའི་དབང་ཅན་ཚོ། །ནོར་རྫས་དོན་མེད་མ་བྱེད་ཅིག །འཆི་བ་མི་དྲན་ཁོམ་མེད་ཚོ། །འཆི་ཁར་ཆོས་མེད་བྱེད་ཅིག །ངན་འགྲོར་མི་སྐྲག་སྙིང་ཅན་ཚོ། །ཤི་ཚེ་དམྱལ་བར་མ་འགྲོ་ཞིག །བུ་ཁྱོ་འདུལ་བའི་དཔའ་མོ་ཚོ།།མི་ཚེ་སྟོང་ཟད་མ་བྱེད་ཅིག །ཟས་ནོར་འཛོམ་པའི་ཕྱུག་མོ་ཚོ། །འཆི་དུས་བཞག་ནས་མ་འགྲོ་ཞིག །བྱི་དོར་རེམ་པའི་གཟུགས་བཟང་ཚོ། །འཆི་ཚེ་མལ་དུ་མ་འཇོག་ཅིག །བཀལ་འཐག་མཁས་པའི་གོས་བཟང་ཚོ།།འཆི་ཁར་གཅེར་བུར་མ་འགྲོ་ཞིག །བཟའ་བཏུང་ཞིམ་པོ་ཟ་མཁན་ཚོ། །འཆི་ཁར་ཟས་མེད་མ་འགྲོ་ཞིག །སོ་ནམ་ཞིང་ལས་ཚར་མེད་ཚོ། །འཆི་ཁར་བཞག་ནས་མ་འགྲོ་ཞིག །བུ་ཁྱོ་གསོ་བའི་གཞུང་བཟང་ཚོ འཆི་ཁར་གཅིག་པུར་མ་འགྲོ་ཞིག །ད་ཡང་ཉོན་དང་བུ་སྨད་ཚོ། །མཆོད་གནས་དཀོན་མཆོག་གསུམ་ལ་གྱེས། །བརྟེན་ས་འདི་ལས་བཟང་བ་མེད། །བླ་མ་མགོ་ཡི་ཞྭ་བཞིན་བཀུར། །བཀུར་གནས་འདི་ལས་བཟང་བ་མེད། །ཐུགས་རྗེ་ཆེན་པོར་གསོལ་བ་ཐོབས། །བྱིན་རླབས་འདི་ལས་ཆེ་བ་མེད།།སྙིང་བོ་ཡི་གེ་དྲུག་མ་ཐོན།།སྒྲིབ་སྦྱོང་འདི་ལས་བཟང་བ་མེད། །མི་དགེ་བཅུ་སྤོངས་དགེ་བཅུ་སྒྲུབས། །ཆོས་སུ་འདི་ལས་བཟང་བ་མེད། །ཕ་མ་གཉིས་ལ་དྲིན་187

གཟོ་མཛོད།།དྲིན་ལ་འདི་ལས་ཆེ་བ་མེད།།ཕྱུགས་དང་སྒོ་ཁྱེ་རེམ་ལ་གསོས།།བསོད་ནམས་འདི་ལས་ཆེ་བ་མེད།།ལྟོགས་ཕོངས་ཅན་ལ་སྦྱིན་པ་ཐོངས། །སྦྱིན་པ་འདི་ལས་བཟང་བ་མེད། །དུག་ལྔ་སྐྱེ་བའི་ཟས་ནོར་སྤོངས། །ཆགས་སྡང་འདི་ལས་ངན་པ་མེད། །ཟེར་ལོ་མང་བོའི་སྨྲ་མཆུ་ཚུམས། །ཟག་པ་དེ་ལས་སོག་པ་མེད། །བླ་མ་དངོས་སུ་བྱོན་ན་ཡང་།།གདམས་ངག་འདི་ལས་ལྷག་པ་མེད།།ཕ་མ་དངོས་སུ་བྱུང་ན་ཡང་། །ཁ་ཏ་འདི་ལས་ལྷག་པ་མེད། །གཏན་བདེ་བྱེད་དམ་གཏན་སྡུག་བྱེད།།ད་ལྟ་རང་གི་ལག་ན་ཡོད།།རང་དབང་རང་ལ་ཡོད་དུས་འདིར། །གདམ་ཁ་མ་ནོར་བུ་སྨད་ཚོ། །དགེ་འདིས་སྐྱེ་དམན་བུ་སྨད་ཀུན། །བློ་ཁ་ལྷ་ཆོས་བྱེད་ལ་ཕྱོགས། །གང་ནུས་དགེ་ལ་མྱུར་འབད་ནས། །ཚེ་རབས་ཀུན་ཏུ་སྐྱིད་པར་ཤོག །ཅེས་སྨྲས་པའོ། །ཚོགས་གཉིས་རྒྱ་མཚོར་ཡུན་རིང་གོམས་པའི་མཐུས།།དེང་འདིར་འགྲོ་དྲུག་འདྲེན་ལ་འགྲན་ཟླ་བྲལ།།རང་བྱུང་པད་འབྱུང་གཉིས་པའི་ཐུགས་ཀྱི་སྲས།།ཉོན་མོངས་འཆིང་བ་ཀུན་གྲོལ་བླ་མ་ལ།།ལག་གཉིས་ཐལ་མོར་སྦྱར་ནས་འདི་སྐད་ཞུ།།ཞོ་འོང་གཤིས་ཀྱི་དད་ཅན་ཕོ་སྐྱེས་རྣམས། །བློ་ཁ་ཆོས་ལ་ཕྱོགས་པའི་ཞལ་གདམས་ནི།།གོ་སླ་ཉུང་འདུས་བརྩེ་བས་གནང་དུ་གསོལ།།ཞེས་པ་འདི་ཡང་དད་གཏོང་བློ་གྲོས་མཆོག་མངའ་སྣོད་ལྡན་སློབ་བུ་པདྨ་རང་གྲོལ་གྱིས་སྨྲས་པའི་ལན་དུ།188

དྲིན་ཅན་རྩ་བའི་བླ་མ་རྣམས་ལ་གསོལ་བ་འདེབས། །དད་ཅན་ཕོ་སྒྱེས་རྣམས་ཀྱི་བློ་ཁ་དམ་པའི་ཆོས་ལ་སྒྱུར། །བྱ་བཏང་ཚོགས་དྲུག་རང་གྲོལ་ཕན་པའི་གླུ་དབྱངས་ལེན། །དད་ཅན་ཞོ་འོང་གཤིས་ཀྱི་ཕོ་སྐྱེ་རྣམས་ཚོ་ཉོན། །མི་ལུས་རིན་ཆེན་རྙེད་དཀའ་ཐོབ་དུས་ཆོས་བྱེད་དགོས། །མི་རྟག་འཆི་བ་ནམ་འོང་ཆ་མེད་གློ་བུར་འོང་། །མི་དགེའི་སྡིག་པ་བྱས་ན་ངན་སོང་གནས་སུ་ལྟུང་། །མི་བཟོད་སྡུག་བསྔལ་མྱོང་དུས་འགྱོད་ཀྱང་བྱ་ཐབས་མེད། །དཀར་ནག་ལས་འབྲས་འདི་ལ་ནམ་ཡང་བསླུ་བ་མེད། །ནག་པོ་མི་དགེ་བཅུ་ལ་ཤིན་ཏུ་ཤིན་ཏུ་འཛེམས། །དཀར་བོ་དགེ་བཅུ་ཆོས་སྤྱོད་བཅུ་ལ་འབད་པར་གྱེས། །རྒན་པའི་ཁ་འདི་ཉེས་ན་ཕོ་གསར་ལག་ཉེས་འགྲོ། །ཕོ་གསར་བློ་སྣ་མ་ཐུང་རྒན་པའི་ཁ་ལ་ཉོན། །རྒན་པ་སེར་སྣ་མ་ཆེ་དབུལ་བོར་སྦྱིན་པ་ཐོངས ཕོ་གསར་འཁོན་འཛིང་མ་བྱེད་རང་ཚོད་རང་གིས་ཟུངས། །ཁ་འཇམ་ཁོག་ནག་མི་ལ་བློ་འདྲི་མ་བྱེད་བཟང་། །གཞན་ལ་འཕོག་ཉེན་ཡོད་པས་ཚོད་བཟུང་རན་པར་སྒོས། །ཧ་ཅང་དྲན་རྒྱུ་མ་མང་གང་བྱེད་མཐའ་རུ་ཐོན། །རང་སྡེ་སྡུག་ལ་མ་གཏད་དབང་ཅན་གོང་མ་ཚོ། །བཟའ་སྡིགས་ཁ་ཚག་མ་མང་ཁྱེམ་ཚང་བཟའ་དཔོན་ཚོ། །ཁྱེ་ལ་རྡོ་དང་དབྱུག་པས་མ་རྡུངས་གཞོན་ནུ་ཚོ། །ཕྱུགས་ལ་བརྡུངས་ན་མི་ཚེ་འདིར་ཡང་བསོད་ནམས་འཛད། །ཧ་189

ཅང་ཞེ་སྡང་མ་ཆེ་ཁྲོ་མེད་བཟོད་པ་སྒོམས། །ཞེ་སྡང་ལངས་ན་ཕྱི་མར་དམྱལ་བའི་གཏིང་དུ་སྐྱེ། །བཟོད་པ་བསྒོམས་ན་ཕྱི་མར་གཟུགས་མཛེས་མི་ལུས་ཐོབ། །མགོ་བོ་ན་བའི་ཆང་གིས་ཅི་བྱ་ཆང་མ་ཐུངས། །ཟ་རྒྱུར་མི་ཕན་དུ་བ་ཉེས་དམིགས་ཆེ་བས་ཆོད། །རྒན་གཞོན་ཐམས་ཅད་བརྐུས་དང་དམག་གི་ལས་ལ་དགའ། །གྲོང་སྡེ་འཁྲུག་རྩོད་བྱས་པ་ཐབས་ཀྱིས་འགྲིག་ཏུ་ཆུགས། །འགྲོ་ཀུན་ཕ་མ་ཡིན་པས་སྲོག་གཅོད་གཏན་ནས་སྤོངས། །ཁྱད་པར་འཕྱི་བ་བྱ་ཝང་ལ་སོགས་ཉེས་མེད་ཀྱི། །རི་དྭགས་གསོད་དུ་མ་འཇུག་ བསད་ན་ཁྲིམས་ལ་སྦྱོར། །བོང་བུར་མེ་ཤིང་ལྕི་མོ་མ་འགེལ་ཡང་མོ་ཁོལ། །བཀལ་ནས་རྡོ་དང་དབྱུག་པས་མ་རྡུངས་སེམས་ཡོད་ཚོ། །འཕོངས་ཟད་རྒྱབ་རྣམས་སྒལ་པས་ཁེངས་དུས་མི་གཞན་ལ། །མ་བཙོངས་སྙིང་རྗེ་དྲིན་ཅན་ཡིན་པས་དྲིན་གཟོ་གྱིས། །ཚེ་འདིའི་ཕ་མ་ཨ་ཁུ་རྒས་དུས་བཀུར་སྟེ་རེམ། །ཆོས་མཛད་དམ་པ་གང་ཡིན་བསྟོད་ལ་འབྲེལ་བ་ཞོག །སྡིག་བྱེད་སྐྱེ་བོ་རྣམས་ཀྱི་བློ་ཁ་ཆོས་ལ་སྒྱུར། །གྲོང་སྡེ་ཁྱིམ་ཚང་གང་ཡང་དམ་པའི་ཆོས་ལ་སྐུལ། །ཆོས་ལ་བསྐུལ་ན་བྱིས་པ་ཡིན་རུང་ཁ་ལ་ཉོན། །སྡིག་ལ་སྦྱོར་ན་རྒན་པ་ཡིན་ཡང་ཁར་མ་ཉན། །མདོར་ན་མི་དགེའི་ལས་ལ་ཕོ་སྐྱེས་ཀུན་གྱིས་འཇེམས། །དཀར་བོ་དགེ་བའི་ལས་ལ་འཆི་རུང་འབད་པར་གྱིས། །དེ་ལྟར་བྱས་ན་ཚེ་190

འདིར་ཚེ་དང་བསོད་ནམས་རྒྱས། །ཕྱི་མ་ལྷའམ་མི་ལུས་གཙང་མ་ཐོབ་པར་ངེས། །རིམ་བཞིན་སྐྱེ་བ་བཟང་བོ་བརྒྱུད་ནས་སངས་རྒྱས་འགྱུར། །གླུ་དབྱངས་ཐོས་ཚད་བློ་ཁ་ཆོས་ལ་ཕྱོགས་པར་ཤོག །ཅེས་སྨྲས་པའོ།།རྣམ་མཁྱེན་ཀུན་བཟང་དགོངས་པར་རྟག་གཞོལ་བའི།།རྣམ་འདྲེན་བླ་མ་ཚོགས་དྲུག་རང་གྲོལ་ལ། །རྣམ་དཀར་དགེ་ལ་གཞོལ་བའི་སློབ་བུ་ངས། །རྣམ་དག་དད་པས་ཐལ་སྦྱར་འདི་སྐད་ཞུ། །ཞོ་འོང་གཤིས་ཀྱི་དད་ཅན་ཕོ་སྐྱེས་ལ། །ཞལ་གདམས་བརྩེ་བས་གནང་བ་བཀའ་དྲིན་ཆེ། །ད་ནི་ཞོ་འོང་གཤིས་ཀྱི་བུ་སྨད་རྣམས། །ཆོས་ལ་བསྐུལ་བའི་ཞལ་གདམས་གནང་དུ་གསོལ།།ཞེས་པ་འདི་ཡང་དད་ལྡན་སེམས་བཟང་ངང་རིང་སློབ་བུ་པདྨ་རང་གྲོལ་གྱིས་སྨྲས་པའི་ལན་དུ།ཕ་རྒན་ཆོས་རྒྱལ་ངག་གི་དབང་བོར་གསོལ་བ་འདེབས། །ཞོ་འོང་གཤིས་ཀྱི་བུ་སྨད་ཡོངས་ལ་ཐུགས་རྗེས་གཟིགས། །རྣལ་འབྱོར་ཚོགས་དྲུག་རང་གྲོལ་བརྩེ་བའི་རྒྱང་གླུ་ལེན། །ཞོ་འོང་གཤིས་ཀྱི་དད་ཅན་སྐྱེ་དམན་བུ་སྨད་ཉོན། །སྐྱེ་དམན་བུ་སྨད་ཡིན་ཡང་རྙེད་དཀའི་ལུས་རྟེན་ཡིན། །ལུས་འདི་མི་རྟག་འཇིག་པར་ངེས་པས་ལྷ་ཆོས་དགོས། །ཆོས་མེད་འཆི་དུས་འགྱོད་པ་སྐྱེ་ཡང་ཕན་པ་མེད། །སྡིག་པའི་དབང་གིས་དམྱལ་བར་སོང་ན་སྡུག་བསྔལ་ཆེ། །ད་ལྟ་བདེ་སྡུག་གཉིས་ཀྱི་གདམ་ཁ་རང་ལ་ཡོད།།བདེ་191

བ་འདོད་ན་འདི་བཞིན་མཛོད་ཅིག་བུ་སྨད་ཚོ། །བདག་འཛིན་བུ་སྨད་ཆེ་བས་བུ་དང་ཁྱོར་མ་ཞེན། །འདོད་པ་བུ་སྨད་ཆེ་བས་ནོར་དང་རྫས་མ་ཆགས། །བློ་སྣ་བུ་སྨད་མང་བས་དྲན་རྒྱུའི་བློ་མ་མང་། །བྱ་བ་བུ་སྨད་མང་བས་དོན་མེད་བྱ་བ་སྤོངས། །དུག་ལྔ་བུ་སྨད་ཆེ་བས་སྐྱེས་ཚེ་གཉེན་པོ་སྟེན། །གོ་བ་བུ་སྨད་ཆུང་བས་ཡང་ཡང་ཆོས་ལ་ཉོན། །ལེ་ལོ་བུ་སྨད་ཆེ་བས་བརྩོན་འགྲུས་་ཆོས་ལ་སྐྱེད། །སེར་སྣ་བུ་སྨད་ཆེ་བས་དབུལ་བོར་སྦྱིན་པ་ཐོངས། །སྨྲ་བ་བུ་སྨད་མང་བས་ཧ་ཅང་གཏམ་མ་མང་། །མཆོར་ལ་བུ་སྨད་དགའ་བས་ཧ་ཅང་མཆོར་མ་བྱེད། །ཐམས་ཅད་བསྒྱེད་གཞི་ཡིན་པས་བུ་ཚ་ཆོས་སྒོར་ཆུགས། །ཁྱིམ་གྱི་རྟེན་ས་ཡིན་པས་བཟའ་འཁོར་བྱམས་པས་སྐྱོངས། །འཕྲལ་དབང་བུ་སྨད་ཆེ་བས་ཉེ་འཁོར་ཟས་ཀྱིས་སྐྱོངས། །འདི་ཕྱིར་བྱེན་རླབས་འབྱུང་བས་བླ་མ་དཀོན་མཆོག་མཆོད། །བསོགས་པ་བཞག་ནས་འགྲོ་བས་གང་ལའང་སེམས་མ་ཆགས། །དད་པ་ཀུན་སློང་ཅི་བྱེད་ཆོས་དང་བསྟུན་ན་ལེགས། །ཨ་བྱེ་ཨ་ནེ་དྲིན་ཆེ་ཕ་མ་བཞིན་དུ་བཀུར། །ལུས་ཀྱི་ཟླ་གྲོགས་ངན་ཡང་ཕན་པས་མིག་བཞིན་འཚོས། །བུ་ཚ་རྒས་ཁར་ཕན་ངེས་རྒྱུན་དུ་བརྩེ་བས་སྐྱོངས། །འདུས་པ་འབྲལ་བ་ཡིན་པས་ཡུན་དུ་མཐུན་པར་འགྲོགས། །བཟང་ངན་ནོར་གྱིས་འབྱེད་པས་གང་ཡོད་ཡར་འཇོག་གྱིས། །གང་ཡོད་ཡར་འཇོག་192

གྱེས། །ལྟོ་སྲོག་འབྲེལ་མ་ཡིན་པས་སོ་ནམ་རེམ་ལ་གྱིས། །འཇིག་རྟེན་རྣམ་ཐར་ཡིན་པས་མགྲོན་པོར་བཟང་བོ་གྱིས།།ལྷ་ཆོས་མེད་ན་ཕྱུག་རུང་མི་ཚེ་སྟོང་ལོག་ཡིན།།གཟུགས་བྱད་ཕུན་སུམ་ཚོགས་རུང་འཆི་ཚེ་བཞག་ནས་འགྲོ། །བུ་མང་འཁོར་གཡོག་ལྡན་རུང་གཅིག་པུར་དམྱལ་བར་འགྲོ། །གསོག་རུམ་བྱེད་ལ་མཁས་རུང་དུད་འགྲོ་རྣམས་དང་འདྲ། །མི་ཚེ་སྟོང་ཟད་མ་བྱེད་རྒན་མོ་བུ་སྨད་ཚོ།།རང་དོན་ཡལ་བར་མ་གཏོང་མནའ་མ་བུ་སྨད་ཚོ།།འདི་བས་ཕྱི་སྡུག་མ་བྱེད་གཡོག་མོ་བུ་སྨད་ཚོ། །མྱུར་དུ་ལྷ་ཆོས་སྒྲུབས་ཤིག་ཞོ་འོང་བུ་སྨད་ཚོ། །གཏམ་འདི་བྱ་བཏང་ཚོགས་དྲུག་རང་གྲོལ་ཞེས་བྱ་ངས། །ཞོ་འོང་གཤིས་ཀྱི་དད་ཅན་བུ་སྨད་ཡོངས་ལ་གདམས།།གླུ་དབྱངས་འདི་ཉིད་ཐོས་ཚད་ལས་ཅན་བུ་སྨད་ཀྱིས།།ཡར་འགྲོ་དམ་པའི་ལྷ་ཆོས་རྒྱུན་དུ་བྱེད་པར་ཤོག །ཅེས་སྤྲས་པའོ།།སེམས་ཅན་ཐར་བར་འདྲེན་མཛད་པའི། །དྲིན་ཅན་བླ་མའི་ཞབས་ལ་འདུད། །དད་ཅན་རྣམས་ཚོ་མ་ཡེངས་ཉོན། །ཚེ་འདིར་སྲོག་གཅོད་བྱས་གྱུར་ན། །ཕྱི་མར་མི་ཚེ་ཐུང་བར་སྐྱེ། །དེ་ཕྱིར་སྲོག་གཅོད་མ་བྱེད་ཨང་། །ཚེ་འདིར་མ་བྱེན་པར་བླངས་ན། །ཕྱི་མར་དབུལ་བོའི་མི་རུ་སྐྱེ། །དེ་ཕྱིར་མ་བྱེན་མ་ལེན་ཨང་། །ཚེ་འདིར་མི་ཚངས་པར་སྤྱད་ན། །ཕྱི་མར་ཆུང་མ་བསྲུང་མི་ཐུབ།།དེ་ཕྱིར་མི་ཚངས་མ་སྤྱོད་ཨང་། །ཚེ་འདིར་ཛུན་གྱི་ཚིག་སྨྲས་ན། །ཕྱི་193

མར་མི་ཁས་ཤིན་ཏུ་སྡང་། །དེ་ཕྱིར་རྫུན་ཚིག་མ་སྨྲ་ཨང་། །ཚེ་འདིར་ཕྲ་མ་བྱས་པ་ན།།ཕྱི་མར་འཁོར་གཡོག་རྙེད་མི་འགྱུར།།དེ་ཕྱིར་ཕྲ་མ་མ་བྱེད་ཨང་། །ཚེ་འདིར་ཚིག་རྩུབ་སྨྲས་པ་ན།།ཕྱི་མར་མི་སྙན་ཚིག་ངན་ཐོས། །དེ་ཕྱིར་ཚིག་རྩུབ་མ་སྨྲ་ཨང་། །ཚེ་འདིར་ངག་འཁྱལ་ཚིག་སྨྲས་ན། །ཕྱི་མར་རང་གི་ཚིག་མི་བཙུན། །དེ་ཕྱིར་ངག་འཁྱལ་མ་སྨྲ་ཨང་། །ཚེ་འདིར་བརྣབ་སེམས་བྱས་གྱུར་ན། །ཕྱི་མར་ཅི་བསམ་དོན་མི་འགྲུབ། །དེ་ཕྱིར་བརྣབ་སེམས་སྤོངས་ཤིག་ཨང་།།ཚེ་འདིར་གནོད་སེམས་བྱས་གྱུར་ན།།ཕྱི་མར་འཇིགས་སྐྲག་ཆེ་བ་ཡིན། །དེ་་ཕྱིར་གནོད་སེམས་སྤོངས་ཤིག་ཨང་། །ཚེ་འདིར་ལོག་ལྟ་བྱས་གྱུར་ན། །ཕྱི་མར་ཡང་དག་ལྟ་བར་རྨོངས།།དེ་ཕྱིར་ལོག་ལྟ་སྤོངས་ཤིག་ཨང་།།ཨང་ཡིག་བཅུ་ཡི་ཞལ་གདམས་འདི། །འདི་ཕྱིར་བདེ་བའི་ཐབས་སུ་སྨྲས། །སྨྲས་པ་ཇི་བཞིན་བསྒྲུབ་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།དྲིན་ཅན་བླ་མ་རིན་པོ་ཆེ། །སྤྱི་གཙུག་པད་ཟླའི་གདན་ལ་བཞུགས། །ཐུགས་རྗེ་སྤྱན་གྱིས་ཡོངས་ལ་གཟིགས། །ཁྱད་པར་ཡ་རབས་ནོར་བུ་ཡི། །མི་མཐུན་འགལ་རྐྱེན་བར་ཆད་སོལ། །བློ་ཁ་དམ་པའི་ཆོས་ལ་སྒྱུར། །ཚོགས་དྲུག་རང་གྲོལ་ཞལ་གདམས་སྟེར། །དད་ཅན་ཁྲིམས་ལྡན་ནོར་བུ་ཉོན། །ཕྱོགས་བཅུའི་སེམས་ཅན་ཐམས་ཅད་ཀྱི། །མིག་ཕྱུང་བཙོན་རར་བཅུག་པ་སླར། །194

བཙོན་ར་དེ་ནས་བཏོན་ནས་མིག །བྱེན་ནས་ཚངས་པའི་བདེ་བ་ལ། །དང་བས་བལྟ་བ་ཕན་ཡོན་ཆེ། །ཕྱོགས་བཅུའི་སངས་རྒྱས་ཐམས་ཅད་པོ།།མཆོད་ལས་བླ་མའི་བ་སྤུ་ཡི། །བུ་ག་གཅིག་མཆོད་ཕན་ཡོན་ཆེ། །གཏོང་ཕོད་ཆེ་བའི་ནོར་བུ་ཁྱོད། །དེ་ལྟ་མི་ལུས་ཐོབ་དུས་འདིར། །དེ་རྣམས་བསྒྲུབ་ནུས་ཁྱོད་ཀྱིས་སྒྲུབས། །སེམས་བསྐྱེད་མ་བྱས་དུས་སྐབས་སུ། །སྦྱིན་པ་རྒྱ་ཆེན་བཏང་བ་ལས། །སེམས་ཅན་ཐམས་ཅད་དོན་དུ་བདག །རྫོགས་པའི་སངས་རྒྱས་ཐོབ་པར་བྱ། །དེ་ཕྱིར་སྦྱིན་གཏོང་འདི་བྱ་སྙམ། །སེམས་བསྐྱེད་བྱས་ནས་དུད་འགྲོ་ལ། །ཟན་ཆངས་གཅིག་བྱེན་ཕན་ཡོན་ཆེ། །ཅིའི་ཕྱིར་ཞེ་ན་སེམས་ཅན་ལ། །གྲངས་མེད་པ་དང་སངས་རྒྱས་ནི། །ཡོན་ཏན་བསམ་གྱིས་མི་ཁྱབ་པ། །མངའ་བས་ཕན་ཡོན་ཆེ་བ་ཡིན། །ཐོས་རྒྱ་ཅན་གྱེ་ནོར་བུ་ཁྱོད། །ད་ལྟ་མི་ལུས་ཐོབ་དུས་འདིར། །དེ་ཡང་བསྒྲུབ་ནུས་ཁྱོད་ཀྱིས་སྒྲུབས། །ཁྱིམ་པའི་ཟང་ཟིང་དཔག་ཏུ་མེད། །སྦྱིན་ལས་རབ་ཏུ་བྱུང་བ་ཡིས། །དམ་ཆོས་ཚིགས་བཅད་གཅིག་བྱིན་ན། །ཕན་ཡོན་ཤིན་ཏུ་ཆེ་བ་ཡིན། །ཨེ་མ་ཁྲེལ་ཡོད་ནོར་བུ་ཁྱོད། །ད་ལྟ་མི་ལུས་ཐོབ་དུས་འདིར། །དེ་ཡང་བསྒྲུབ་ནུས་ཁྱོད་ཀྱིས་སྒྲུབས། །བྱང་སེམས་ཁྱེམ་ན་གནས་པ་ཡིས། །འབྲུ་མར་རྒྱ་མཚོ་ཙམ་པ་ལ། །སྙིང་བོ་རི་རབ་ཙམ་པ་ཞིག །བཙུགས་ནས་མར་མེ་ཕུལ་བ་ལས། །དགེ་སློང་195

བྱང་སེམས་དགོན་པ་ན། །གནས་པས་འབྲུ་མར་ཐིགས་པ་གཅིག །ཙམ་ལ་སྡོང་བུ་ཁབ་རྩེ་ཙམ། །བཙུགས་ནས་མར་མེ་ཕུལ་བ་དེ། །ཕན་ཡོན་ཤིན་ཏུ་ཆེ་བ་ཡིན། །ཅིའི་ཕྱིར་ཕན་ཡོན་ཆེ་ཟེར་ན། །བྱང་ཆུབ་སེམས་ལ་ཁྱད་མེད་ཀྱང་། །རྟེན་གྱེ་སྒོ་ནས་ཕན་ཡོན་ཆེ། །ངོ་ཚ་ཤེས་པའི་ནོར་བུ་ཁྱོད། །ད་ལྟ་མི་ལུས་ཐོབ་དུས་འདིར། །དེ་ཡང་བསྒྲུབ་ནུས་ཁྱོད་ཀྱིས་སྒྲུབས། །བྱང་ཤར་མཚམས་ཀྱི་སངས་རྒྱས་ནི། །དབང་ཕྱུག་རྒྱལ་པོའི་ཞིང་ཁམས་སུ། །བསྐལ་བར་ཚུལ་ཁྲིམས་བསྲུང་བ་ལས། །མི་མཇེད་འཇིག་རྟེན་ཞིང་ཁམས་འདིར། །ཚུལ་ཁྲིམས་སྣ་རེ་ཙམ་བསྲུང་བ། །ཕན་ཡོན་ཤིན་ཏུ་ཆེ་བ་ཡིན། །སྟོན་པའི་བསྟན་པ་སྐྱོན་མ་ཞུགས། །དུས་སུ་ཚུལ་ཁྲིམས་ཡུན་རིང་དུ། །བསྲུང་ལས་བསྟན་པ་འཇིགས་པ་ལ། །ཉེ་བའི་དུས་འདིར་སྔ་དྲོ་ཙམ། །ཞིག་ལ་ཚུལ་ཁྲིམས་བསྲུང་བ་དེ། །ཕན་ཡོན་དེ་བས་ཤིན་ཏུ་ཆེ། །ཤེས་རབ་ཆེ་བའི་ནོར་བུ་ཁྱོད། །ད་ལྟ་མི་ལུས་ཐོབ་དུས་འདིར། །དེ་ཡང་བསྒྲུབ་ནུས་ཁྱོད་ཀྱིས་སྒྲུབས། །འདི་ཕྱིའི་བདེ་སྒྲུབ་རྣལ་འབྱོར་ངས། །འདི་ནི་ཞོ་འོང་ནོར་བུར་སྨྲས། །འདི་ཉིད་ཐོས་ཚད་ཐམས་ཅད་ཀྱིས། །འདི་བཞིན་ཚེ་འདིར་བསྒྲུབ་ནུས་ཤོག །ཅེས་པ་འདི་ཡང་ལུགས་གཉིས་གང་ལའང་བློ་གྲོས་ཀྱི་རྩལ་ཆེ་ཞིང་བླ་མའི་ཞབས་རྡུལ་སྤྱི་བོར་ལེན་པའི་ཞོ་འོང་བླ་མའི་ཚ་བོ་འཕགས་པའི་ནོར་བདུན་གྱིས་ཕྱུག་པོའི་ནོར་བུས་ཞལ་གདམས་ཤིག་དགོས་ཞེས་བསྐུལ་ངོར་་་་་་ཚོགས་དྲུག་རང་གྲོལ་གྱིས་སྨྲས་པའོ།།196

ཕ་རྒན་ཆོས་རྒྱལ་རིན་པོ་ཆེ། །མོས་པའི་བུ་ཡི་ལམ་སྣ་དྲོངས། །ཁྲེལ་ཡོད་གཞུང་བཟང་དད་པ་ཅན། །ཆུང་འགྲོགས་སློབ་བུ་རིན་ཆེན་རྒྱལ། །སེམས་ཅན་གཞན་གྱི་སྲོག་མ་གཅོད། །འཆི་བླུ་ཚེ་ཐར་ཅི་ཐུབ་ཐོངས། །མ་བྱིན་པ་རྣམས་མ་ལེན་པར། །ཟས་གོས་ནོར་གྱིས་མཆོད་སྦྱིན་ཐོངས། །གཞན་གྱི་ཆུང་མར་མ་སྤྱོད་པར། །རང་གི་གྲོགས་ཀྱིས་ཆོག་པར་གྱིས། །རྫུན་གྱི་ཚིག་རྣམས་མ་སྨྲ་བར། །དྲང་བོའི་གཏམ་ནི་སྨྲས་ན་བཟང་། །ཕྲ་མས་མཐུན་པ་མ་འབྱེད་པར། །མི་མཐུན་པ་རྣམས་ཐབས་ཀྱིས་སྡུམས། །མི་འདོད་ཚིག་རྩུབ་མ་སྨྲ་བར། །ཡིད་འོང་གཏམ་ནི་སྨྲ་བར་མཛོད། །དོན་མེད་ངག་འཁྱལ་མ་སྨྲ་བར། །དོན་ལྡན་ཆོས་ཀྱི་གཏམ་རྣམས་ཤོད། །གཞན་གྱི་ནོར་ལ་བརྣབ་སེམས་སྤོངས། །རང་གི་ནོར་གྱིས་ཆོག་པར་གྱིས། །གཞན་ལ་གནོད་སེམས་མ་སྐྱེ་བར། །ཕན་པའི་སེམས་དང་ལྡན་ན་ལེགས། །ཆོས་ལ་ལོག་ལྟ་མ་བྱེད་པར། །ཡིད་ཆེས་ངེས་ཤེས་རབ་ཏུ་སྐྱེད། །དེ་ལྟར་བྱས་ན་ཚེ་འདི་ལ། །བདེ་སྐྱིད་ཕུན་སུམ་ཚོགས་ལྡན་ཞིང་། །ཕྱི་མར་ལྷའམ་མི་ལུས་འཐོབ། །རིམ་བཞིན་སངས་རྒྱས་འཐོབ་པར་འགྱུར། །གཏམ་འདི་ཚོགས་དྲུག་རང་གྲོལ་གྱིས། །དད་ཅན་རིན་ཆེན་རྒྱལ་ལ་གདམས། །དགེ་འདིས་རང་ལ་འབྲེལ་ཐོགས་གྱིས། །ཅི་བསམ་ཆོས་བཞིན་འགྲུབ་པར་ཤོག །197

ཀ་དག་ཆོས་སྐུའི་ཀློང་ནས་འགྲོ་དོན་དུ། །ཁ་དོག་ངུར་སྤྲིག་འཛིན་པའི་སྐུ་རུ་བཞེངས། །ག་ནས་བལྟས་ཀྱང་སྐྱོན་ཟད་ཡོན་ཏན་གཏེར། །ང་ཡི་གཙུག་རྒྱན་དྲིན་ཅན་བླ་མར་འདུད། །ཅ་ཅོའི་རྣམ་གཡེང་འདུ་འཛི་རིང་དུ་དོར། །ཆ་མེད་དབེན་པའི་རི་ཁྲོད་ཉམས་དགའ་བསྟེན། །ཇ་ཆང་འདོད་ཡོན་ལོངས་སྤྱོད་གང་ལ་ཡང་། །ཉ་ལྟར་སྤྱོད་པའི་སྲེད་པ་གཏན་སྤངས་ནས། །ཏ་ཐཱ་ག་ཏའི་ཐུགས་ཀྱི་བཅུད་ལྟ་བུའི། །ཐ་བྲལ་ལྟ་བ་རྩེ་གཅིག་བསྒོམས་པའི་མཐུས། །ད་རེ་ཚེ་འདིར་རྟོགས་པ་མངོན་དུ་གྱུར། །ནཱ་གཱ་རྫུ་ན་གཉིས་པ་ཁྱོད་ལས་གང་། །པ་སངས་ལྟར་དཀར་གཞན་ཕན་བསམ་པ་ཡིས། །ཕ་མར་གྱུར་པའི་སྙིགས་དུས་འགྲོ་བའི་རིགས། །བ་ལང་ལྟ་བུའི་རྨོངས་པ་རྣམས་གྲོལ་ཕྱིར། །མ་ཡེངས་འདི་ལྟར་སྒྲུབ་ལ་གཞོལ་དགོས་ཞེས། །ཙཱ་རི་ལས་དབེན་གནས་ཆེན་མཚོ་སྙིང་དུ། །ཚ་གྲང་ཁྱད་དུ་བསད་ནས་ཡང་དག་ལྟ། །ཛ་ཧུའི་རྒྱུན་བཞིན་བྱེང་རྒོད་བར་མི་ཆོད། །ཝ་ལེར་དུས་ཀུན་ད་དུང་སྐྱོང་འདི་རྨད། །ཞྭ་གོས་རྒྱན་སོགས་འཁོར་བ་མྱང་འདས་ཀྱི། །ཟ་ཟིའི་སྣང་བ་སྒྱུ་མའི་ཆོས་སུ་གོ །འ་འུར་ལྷ་འདྲེའི་ཆོ་འཕྲུལ་ཅི་བྱུང་ཡང་། །ཡ་ང་མེད་པར་ཡ་མཚན་ལྟ་མོར་མཐོང་། །ར་བ་གངས་རིས་བསྐོར་བའི་ཡུལ་ཕྱོགས་འདིར། །ལ་ལུང་རྣམས་སུ་སྡོད་མི་མང་ན་ཡང་། །ཤ་སྟག་ངེས་དོན་ཆོས་ལ་གཞོལ་བ་དེ། །ས་འདིར་198

ད་ལྟ་ཁྱོད་མིན་གཞན་ན་སུ། །ཧ་ཧ་མགོན་ཁྱོད་ཐུགས་རྗེས་བུ་ངས་ཀྱང་། །ཨ་དོན་སྐྱེ་མེད་རྟོགས་སྙམ་དགའ་སྤྲོ་འཕེལ།།ལྷ་མིར་བཅས་པའི་འགྲོ་རྣམས་སྐྱབས་ཁྱོད་ཀྱིས། །མོས་གུས་ཆེ་བའི་ཀ་རིང་སྔགས་འཆང་དང་། །དད་པ་ཆེ་བའི་ཨ་བར་ཐེ་བུ་ལ། །རབ་ཏུ་བརྩེ་བས་ཞལ་གདམས་གསུང་དུ་གསོལ། །ཞེས་པ་འདི་སློབ་བུ་པདྨ་རང་གྲོལ་གྱིས་སྐུལ་ཚིག་ཏུ་སྨྲས་པའི་ལན་དུ།སྒྲིབ་གཉིས་ཟད་ཀྱང་སྒྲིབ་པ་སྦྱོང་བའི་ཚུལ།།ཚོགས་གཉིས་རྫོགས་ཀྱང་ཚོགས་གསོག་རྒྱ་ཆེར་མཛད། །འདོད་པ་ཟད་ཀྱང་འདོད་ཡོན་ལྔ་ལ་སྤྱོད། །རྒྱལ་སྲས་ཆོས་ཀྱི་རྒྱལ་པོའི་ཞབས་ལ་འདུད། །ཆོས་དང་མི་མཐུན་ཆོས་པའི་ཁུར་དེ་འཛིན། །སྐྱོ་བ་མི་སྐྱེ་སྐྱོ་མགུར་སྙན་མོ་ལེན། །ཉམས་རྟོགས་མེད་པས་ཉམས་མགུར་ལྷང་ལྷང་འཐེན། །ཁ་བཤད་མཁན་ངས་ཁ་ནས་གླུ་དབྱངས་ལེན། །ཀ་རིང་སྔགས་འཆང་ཨ་བར་ཐེ་བུ་ཡི།།ཁ་རྒན་བ་སམ་ཤེས་གཞོན་ནུ་དད་ཅན་ཚོ། །ག་ལེ་གྱི་ལེ་འབོལ་ལེ་དལ་ཅག་གེ །ང་ཡིས་གླུ་དབྱངས་འཐེན་ལ་རྣ་བ་གཏོད། །ཅ་ཅོའི་གཏམ་མང་མ་ལབ་ཁ་ཏོན་གྱིས། །ཆ་མེད་བླ་མ་ཆེ་ཆུང་སུ་བྱུང་ཡང་། །ཇ་མར་གྲོ་ནས་སོགས་ཀྱིས་འབྲེལ་བ་ཞོག །ཉ་ལྟར་ཤ་ལ་དགའ་ནས་སྲོག་མ་གཅོད། །ཏ་འདུག་ཡང་འདུག་སོགས་ལ་གནས་མཇལ་གྱིས། །ཐ་མ་ཁ་དང་ཆང་གཉིས་གཅོད་ཐུབ་ལྟོས། །དཱ་བུ་སོགས་199

ཀྱི་ཚར་དོམ་མ་གཏོང་བཟང་། །ན་སོ་རྒན་གཞོན་མེད་པར་མ་ཎི་རེམ། །པ་རུའི་ཁ་བཞིན་ལག་པ་མ་དམ་པར།།ཨ་ཕ་ཨ་ཁུ་ཤི་དུས་དགེ་རྩ་གྱིས། །བ་མོ་འབྲི་དང་ར་མ་མ་མོའི་བུ། །མ་འགྲངས་བར་དུ་འོ་མ་འཐེན་མ་གཏོང་། །ཙཱ་ཡི་མི་བཞིན་ཇག་དང་བརྐུས་མ་བྱེད། །ཚ་རུའི་ཕྱིར་དུ་ལུ་གུའི་རྐེ་མ་གཅུ། །ཛ་བྷྱོ་སོད་གཏུབས་ཟེར་བའི་མཐུ་མ་དགའ། །ཝ་ཞྭའི་ཏོག་ལྟར་མཆོག་གསུམ་ཡར་ལ་བཀུར། །ཞ་ལོང་འོན་ལྐུགས་གཡོག་པོར་བྱམས་པར་གྱིས། །ཟ་མ་མེད་པའི་དབུལ་བོར་སྦྱིན་པ་ཐོངས། །འ་འུར་འཐབ་རྩོད་མ་བྱེད་བྱས་པ་སྡུམས། །ཡ་རབས་བླ་དཔོན་རྒན་ལ་བརྩི་བཀུར་གྱིས། །ར་ལུག་གཡག་གསུམ་བསད་ནས་ཆོས་མ་བཅོ། །ལ་ལུང་རི་ཁྲོད་བསྟེན་པའི་སྒོམ་ཆེན་མཆོད། །ཤ་རྐྱང་དགོ་སོགས་རི་དྭགས་རིགས་མ་གསོད། །ས་ཛཱ་ཕྱག་སྐོར་སྨྱུང་གནས་སྡོམ་པ་སྲུངས། །ཧ་ཅང་རྒས་པའི་དྲིན་ཅན་ཕ་དང་མ། །ཨ་ཁུ་གསུམ་ལ་རྒྱུན་དུ་བསྙེན་བཀུར་གྱིས། །ཀ་ནས་ཨ་ཡི་བར་གྱི་ཁ་ཏ་འདི། །ཀ་རིང་ཨ་བར་ཐེ་བུ་གསུམ་ལ་སྨྲས། །ཨ་མ་བཞག་ཀྱང་འགྲོ་ཀུན་ཨ་མར་སྒོམས། །ཡུལ་ཕྱོགས་སྤངས་ཀྱང་གཞན་གྱི་ཡུལ་མང་འགྲིམས། །བྱ་བ་བཏང་ཀྱང་བཟའ་བཏུང་བྱ་ལྟར་ཚོལ། །ཡར་སྡེབ་བྱས་ཀྱང་ཀུན་གྱིས་ཡར་མཆོད་པའི། །རེབ་གོང་ཚོགས་དྲུག་རང་གྲོལ་གླུ་དབྱངས་འདི། །ཐོས་ཚད་ཚོགས་རྣམས་གནས་200

སྐབས་བདེ་ཞིང་སྐྱིད། །བསོད་ནམས་ཚོགས་དང་ཡེ་ཤེས་ཚོགས་བསགས་ནས། །མྱུར་དུ་ཚོགས་གཉིས་རྫོགས་ནས་འཚང་རྒྱ་ཤོག །ཅེས་སྨྲས་པའོ།།ན་མོ་གུ་རུ། མགོ་དང་དོན་སྙིང་འདྲ་བའི། །བླ་མ་ཆོས་ཀྱི་རྒྱལ་པོ། །རིག་འཛིན་འཇམ་དབྱངས་རྒྱ་མཚོ། །དག་པའི་ཞིང་དུ་གཤེགས་ཐལ། །ཡན་ལག་ཉིང་ལག་འདྲ་བའི། །ཕ་མ་མཆེད་གྲོགས་ཡོན་བདག །ལ་ལ་ཤི་བྲལ་བྱས་སོང་། །ལ་ལ་གསོན་བྲལ་བྱས་ཐལ། །མི་མེད་ལུང་བ་སྟོང་བའི། །བྲག་ཁུང་སྐམ་པོའི་ནང་དུ། །བན་རྒན་རང་ཉིད་གཅིག་པུར། །གཟུགས་ཕུང་བཞིན་དུ་ལུས་ཐལ། །ཚུལ་དེ་ཞིབ་ཏུ་བསམས་ཚེ། །སྐྱོ་ཤས་ཤུགས་དྲག་སྐྱེ་ནས། །མིག་ནས་མཆི་མའི་ཐིགས་པ། །མ་ཟུང་འགའ་རེ་ཤོར་ཐལ། །ད་ནི་མ་གྱུར་འགྲོ་བའི། །དོན་དུ་བྱང་ཆུབ་སེམས་བསྐྱེད། །རི་ཁྲོད་དབེན་པའི་གནས་སུ། །ཚེ་དང་སྒྲུབ་པ་སྙོམས་ཡ། །རང་གཞན་གཉིས་ཀ་འཚེངས་པའི། །བྱང་ཆུབ་གོ་འཕང་ཐོབ་ན།།བྱ་བཏང་པ་ངའི་དགའ་བ། །རི་ཁྲོད་པ་ངའི་སྐྱིད་པ། །ཞེས་པ་འདི་ཡང་ཚོགས་དྲུག་རང་གྲོལ་གྱིས་བླངས་པའོ།།ས་སྐྱ་གཞལ་ཡས་ཁང་ལྟ་བུའི། །སྟེང་དུ་རྒྱལ་མཚན་བཙུགས་འདྲ་བའི། །རྗེ་བཙུན་ཀུན་དགའ་རྒྱལ་མཚན་ལ། །གསོལ་བ་འདེབས་སོ་བྱེན་གྱེས་རློབས། །མཁས་པ་ཡོད་བཞིན་དེ་བསྟེན་201

ནས། །ཡོན་ཏན་མི་སློབ་སྡོད་པ་ཡི། །མི་དེ་གདོན་གྱིས་ཟིན་པའམ། །ཡང་ན་ལས་ཀྱིས་མནར་བ་ཡིན། །ལོངས་སྤྱོད་ཡོད་བཞིན་རང་སྤྱོད་དམ། །གཞན་ལ་སྦྱིན་པ་མི་གཏོང་ན། །མི་དེ་ནད་ཀྱིས་བཏབ་པ་འམ། །ཡང་ན་ཡི་དྭགས་མངོན་སུམ་ཡིན། །སྤྱོད་དམ་སྦྱིན་པར་མིན་ནུས་པའི། །ནོར་དེ་ཕྱུག་བོར་བསྒོམས་ན་ནི། །རི་བོ་གསེར་དུ་བསྒོམས་པ་ཡིས། །ཕྱུག་པོར་བསྒོམ་པ་ཤིན་ཏུ་སླ། །ཆོས་དང་ཆོས་མིན་ཤེས་པ་ཡི། །མཁས་པ་ཤིན་ཏུ་མང་ན་ཡང་། །ཤེས་ནས་ཉམས་སུ་ལེན་པ་དེ། །འཇིག་རྟེན་འདི་ན་ཤིན་ཏུ་དཀོན། །བསོད་ནམས་ཟད་ན་སེམས་ངན་སྒྱེ། །རིགས་རྒྱུད་ཟད་ན་བུ་ངན་སྐྱེ། །ཚེ་ཟད་པ་ལ་འཆི་ལྟས་འབྱུང་། །ཧ་ཅང་ཤེས་རབ་ཆེ་དྲགས་པས། །བྱ་བ་མང་ན་རང་ཉིད་བརླག །རྒྱལ་པོ་དྲན་རྒྱ་ཆེ་བ་ཡིས། །རྒྱལ་སྲིད་ཉམས་པ་ཤིན་ཏུ་མང་། །ཧ་ཅང་ལོངས་སྤྱོ་ད་སོག་དྲགས་པས། །ནོར་ནི་རང་གི་གཤེད་མ་ཡིན། །ཕུང་ཀྲོལ་ཕལ་ཆེར་ཕྱུག་པོ་ལ། །འབྱུང་གི་སྤྲང་བོ་བདེ་བར་རྒྱུ། །མཁས་པས་བྱ་བ་ཅི་བྱེད་ཀྱང་། །རང་གི་བསོད་ནམས་བརྟགས་ཏེ་བྱ། །རྩོད་དུས་སེམས་ཅན་ཕུན་ཚོགས་པ། །སྐྱེ་བོ་བརྒྱ་ཡི་ནང་ན་དཀོན། །རྫིང་ངན་ཆུ་ཡིས་ཁེངས་པ་ན། །ཕྱོགས་གཅིག་ཅི་ ་ནས་འཇིག་པ་ལྟར། །གང་ལ་ནོར་དང་ལྡན་གྱུར་ན། །དེ་ལ་རིགས་རྒྱུད་ཤིན་ཏུ་དཀོན། །བུ་དང་ལྡན་ན་ནོར་ཆེ་དཀོན། །202

ནོར་དང་ལྡན་ན་དགྲ་བོས་འཇོམས། །ཐམས་ཅད་འཛོམས་ན་རིང་མིན་དུ། །མི་དེ་མྱུར་དུ་འཆི་བ་མང་། །དེས་ན་མཁས་པས་བསོད་ནམས་བསགས། །བསོད་ནམས་ཁོ་ན་ཕུན་ཚོགས་རྒྱུ། །མི་རྣམས་ཕལ་ཆེར་ཕུན་ཚོགས་པ། །དེ་ནི་བསོད་ནམས་བསགས་པའི་རྟགས། །རྫུན་གྱིས་ཕ་རོལ་བསླུས་སོ་ཞེས། །སྙམ་ན་རང་ཉིད་བསླུས་པ་ཡིན། །ལན་ཅིག་རྫུན་དུ་སྨྲས་པ་དེས། །བདེན་པར་སྨྲས་ཀྱང་དོགས་པ་སྐྱེ། །བློ་ལྡན་བྱ་བ་ཅུང་ཟད་ཀྱང་། །རྒྱུན་དུ་གྲོས་ཀྱིས་བསྒྲུབ་པར་བྱ། །གྲུབ་པར་གྱུར་ན་སྨོས་ཅི་དགོས། །མ་འགྲུབ་ན་ཡང་མཛེས་པའི་རྒྱུ། །སེམས་ཅན་མོས་པ་སྣ་ཚོགས་པས། །ཐམས་ཅད་མགུ་བ་སུས་ཀྱང་དཀའ། །རང་ཉིད་ཡོན་ཏན་ལྡན་བྱས་ན། །ཐམས་ཅད་མགུ་བ་དེ་ལ་ཉེ། །ཤིན་ཏུ་རྒས་པར་གྱུར་ཚེ་ཡང་། །ཐོས་པ་མང་བོ་བསགས་ན་བཟང་། །ཕྱི་མར་ཐོས་པས་ཕན་པ་ཙམ། །སྦྱིན་པ་བཏང་བས་ཕན་པ་མིན། །སྐྱེ་བོ་དམ་པ་དམན་པ་ཡི། །ཁྱད་པར་ལེགས་པར་ཤེས་ནས་ནི། །དེ་གཉིས་བྱ་བ་སྒྲུབ་ཤེས་པ། །ཕུན་སུམ་ཚོགས་པའི་གཞི་ཆེན་ཡིན། །མཁས་པས་རིག་པ་མ་བསྒྲིམས་ན། །ཉེས་པ་འབྱུང་ལ་བློ་ལྡན་གྱིས། །རིག་པ་རབ་ཏུ་བསྒྲིམས་པ་ན། །ཉེས་པ་འབྱུང་བའི་གོ་སྐབས་དཀའ། །རང་ཉིད་གང་ལ་མི་དགའ་བ། །གཞན་ལ་དུས་ཀུན་དེ་མི་བྱ། །རང་ཉིད་དགའ་བ་དེ་གཞན་ལ། །བྱས་ན་203

རང་ལ་གང་དགའ་བྱ། །གཉོམ་ཆུང་རྣམས་ཀྱིས་རང་གི་གཏམ། །ང་སྨྲས་ཐམས་ཅད་འཁྲུལ་བར་བསམ། །གཏམ་རྣམས་མང་བོ་མི་སྨྲ་བའི། །མི་ལ་གཞན་གྱིས་བཀུར་བ་ཉེ། །བཤད་སའི་ཡུལ་དང་དུས་བབ་ན། །རབ་ཏུ་བསྒྲིམས་ཏེ་ལན་འགའ་སྨྲ། །ལེགས་བཤད་ཡིན་ཡང་མང་གྱུར་ན། །ཚོང་ཟོང་ལྷག་བཞིན་བྲིན་མི་འགྱུར། །རང་གི་སྐྱོན་ནི་མཁས་པས་ཀྱང་། །སྐྱོན་དུ་གོ་བ་ཤིན་ཏུ་དཀའ། །མང་བོ་རང་ལ་དེ་སྨྲ་ན། །སྐྱོན་ཅན་མིན་པར་ཤེས་པར་བྱ། །ཤེས་ཀྱང་སྐྱོན་དེ་མི་འདོད་ན། །མི་དེ་གདོན་གྱིས་བཏབ་པ་ཡིན། །ད་དུང་གཉེན་པོ་མི་བསྟེན་ན། །ཅུང་ཟད་བསམ་པ་ཡོད་རྣམས་ཀྱིས། །སྐྱོན་དེ་མྱུར་དུ་འདོན་པར་བྱ། །དེ་ལྟར་གཉེན་པོས་སྐྱོན་སྟོན་ན། །མི་དེ་ཇེ་བཟང་ཇེ་བཟང་འགྲོ། །བླུན་པོ་ལོག་པའི་ལམ་འགྲོ་བ། །བླུན་པོ་ཉིད་དུ་གོ་བས་ཆོག །མཁས་པ་ལོག་པའི་ལམ་འགྲོ་ན། །རྒྱུ་མཚན་གང་ཞིག་ཡིན་དཔྱད་དགོས། །རང་གིས་ལེགས་པར་ཤེས་ན་ཡང་། །བྱ་བ་ཐམས་ཅད་གྲོས་ཀྱིས་སྒྲུབས། །མི་གང་གྲོས་ལ་མི་དགའ་བ། །འགྱོད་པ་རིན་གྱིས་ཉོས་པ་ཡིན། །གཡོ་ཅན་ཚིག་གང་སྨྲ་བ་ལ། །དྲང་བོ་དེ་ལ་བརྟག་དཔྱད་དགོས། །རང་གིས་ལེགས་པར་ཤེས་ན་ཡང་། །བྱ་བ་ཐམས་ཅད་གྲོས་ཀྱིས་སྒྲུབས། །མཁས་པ་དགྲ་ལ་རྟག་ཏུ་ཡང་། །གཉེན་ལ་བྱམས་ལྟར་ཚིག་འཇམ་སྨྲ། །དེ་ཡིས་འདུམ་ལ་མི་ཕན་204

ཡང་། །ངེས་པར་གནོད་སེམས་འཇུ་བའི་སྨན། །ཚིག་ངན་བརྗོད་པས་འཇིག་རྟེན་ན། །འདོད་པ་འགྲུབ་པ་མི་སྲིད་ཀྱི། །ཡིད་ཀྱིས་རང་གི་དོན་སྒྲུབ་ཡང་། །ངག་གིས་ཀུན་དང་མཐུན་པར་གྱིས། །རང་དང་གཞན་གྱི་དོན་བསྒྲུབ་ན། །འཇམ་རྩུབ་ཇི་ལྟར་བྱས་ཀྱང་རུང་། །ཐབས་ལ་མཁས་པའི་སྤྱོད་པ་ལ། །གཡོ་སྒྱུ་ཐུབ་པས་ཡིན་མ་གསུངས། །བྱམས་པས་ཁྱབ་པའི་ཚིག་སྨྲ་བ། །སྒྲུབ་སླ་གཞན་དགའ་དབང་སྡུད་མཆོག །ནོར་གྱེས་ཐམས་ཅད་མགུ་མི་ནུས། །ལུས་སྲོག་བཏང་ཡང་ཆེར་མི་ཚིམ། །ཕོངས་ཀྱང་གདུང་བ་བསྐྱེད་མི་བྱ། །འབྱོར་ཀྱང་དགའ་བས་དྲེགས་མི་བྱ། །སྐྱིད་སྡུག་གཉིས་ཀ་དབྱར་དགུན་བཞིན། །མི་རྟག་རིམ་པས་འགྱུར་ནས་འགྲོ། །ཆོག་ཤེས་ཅན་གྱི་ལོངས་སྤྱོད་ནི། །མི་ཟད་རྟག་ཏུ་བདེ་ཞིང་སྐྱིད། །ཆོག་ཤེས་མེད་པས་ནོར་འཚོལ་བའི། །མི་ལ་སྡུག་བསྔལ་ཆར་བཞིན་འབབ། །ནམ་དགོས་དུས་ན་ལེན་ཆོག་པའི། །ནོར་ནི་སྦྱིན་པར་ཐུབ་པས་གསུངས། །བསགས་པའི་ནོར་རྣམས་སྦྲང་རྩི་བཞིན། །ནམ་ཞིག་ཚེ་ན་གཞན་གྱིས་སྤྱོད། །འཇིག་རྟེན་འདི་ན་བུན་བཏང་བ། །དངོས་པོ་ཐོབ་པའི་ངེས་པ་མེད། །སློང་ལ་སྦྱིན་ན་འབད་མེད་པར། །ཆུང་ཡང་བརྒྱ་འགྱུར་ཐོབ་པ་ཡིན། །འཇབ་ལ་ཕྱུག་པོ་མི་སྲིད་ཅིང་། །གཏོང་བ་དབུལ་བོར་མི་སྲིད་པས། །འཇུངས་པ་ནོར་དད་ཆུང་འདྲ། །གཏོང་བ་205

ནོར་ལ་རྔམ་པ་འདྲ། །བྱེ་བ་སྟོང་ཕྲག་གཏེར་ཡོད་ཀྱང། །གཞན་ལ་ཅུང་ཟད་གཏོང་མི་ནུས། །དེ་དག་འཇིག་རྟེན་འདིར་དབུལ་ཞེས། །ཐོས་མང་རྣམས་ཀྱིས་དེ་སྐད་སྨྲ། །ཟ་རྒྱུ་ཟན་གཅིག་མེད་ན་ཡང་། །གང་ཡོད་གཞན་ལ་གཏོང་ཕོད་པ། །དེ་དག་འཇིག་རྟེན་ནོར་ཆེན་ཞེས། །ཡང་དག་གཟིགས་པ་རྣམས་ཀྱིས་གསུངས། །བུ་ནི་ཕྱུག་པོ་བྱ་སྙམ་ནས། །གང་ཡོད་ཐམས་ཅད་བུ་ལ་སྟེར། །བུ་ངན་ལ་ལས་ནོར་རྣམས་བརླགས། །ཁྱེ་ལྡོམ་བཞིན་དུ་འཁྱམས་པ་མང་། །ཕ་མས་བུ་ལ་བྱམས་པ་བཞིན། །བུ་ཡིས་ཕ་མར་བྱམས་པ་མིན། །ཕ་མས་བུ་ཚ་བསྐྱང་བསྐྱངས་ནས། །ཕ་མ་་རྒས་ན་བུ་ཚས་བརྙས། །སྲེད་པའི་ཁོལ་པོར་གྱུར་རྣམས་ཀྱིས། །སྲོག་དང་བསྡོས་ནས་ནོར་ཕྱིར་འབྲང་། །ཆོག་ཤེས་ཅན་རྣམས་ནོར་རྙེད་ཀྱང་། །རྙེད་ཚད་སྐྱེ་བོ་གཞན་ལ་སྟེར། །དེ་ལྟར་བྱེན་པས་བསོད་ནམས་ཐོབ། །ཕ་རོལ་ཚིམས་ན་དགའ་བ་སྒོམས། །དགའ་བ་བསྒོམས་པས་བསོད་ནམས་གང་། །བསགས་པ་གོང་ནས་གོང་དུ་འཕེལ། །ཁྲོ་ན་དེ་ལ་བཟོད་པ་སྒོམས། །བཟོད་པ་བསྒོམས་པས་ཕྱི་མ་རུ། །གཟུགས་མཛེས་ཡིད་འོང་མི་རུ་སྐྱེ། །དེས་ན་སྦྱིན་ལ་འབད་པར་བྱ། །སྡུག་བསྔལ་རྒྱ་མཚོའི་སྣོད་གྱུར་པའི།།ལུས་འདི་དགྲ་དང་འདྲ་མོད་ཀྱི། །བློ་དང་ལྡན་ན་འདི་ཉིད་ནི། །བསོད་ནམས་གསོག་པའི་རྟེན་དུ་བཟང་། །ཀུན་མཁྱེན་ས་སྐྱ་པདྷི་206

ཏར། །གསོལ་བ་བཏབ་ནས་གླུ་འདི་བླངས། །པརྙི་ཡི་བྱེན་རླབས་ཀྱིས།།ཐོས་ཚད་རྒྱུད་ལ་ཕན་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་ས་སྐྱ་པནི་ཏའི་གསུང་བཞིན་རང་གཞན་ལ་ཕན་ཕྱིར་སྨྲས་པའོ།།བོད་ཡུལ་གངས་རི་ལྟ་བུ་ན། །སྲབ་མེད་སེང་གེ་འཕྱོ་འདྲ་བའི།།རྗེ་བཙུན་མི་ལ་རས་པ་ལ།།གསོལ་བ་འདེབས་སོ་བྱེན་གྱིས་རློབས། །ལྟོ་གོས་ཚེ་འདི་བློས་བཏང་ནས།།གངས་རྫ་གཡའ་དང་ནགས་ཚལ་སོགས། །དབེན་པའི་གནས་སུ་གཅིག་པུ་རུ། །དམ་ཆོས་ཉམས་སུ་ལེན་པའི་ཚེ། །རེ་འགའ་གོས་བཟང་གྱོན་ན་འདོད། །གོས་བཟང་གྱོན་ན་འདོད་པའི་ཚེ། །གོས་སུ་ངན་ངོན་དུག་ཧྲུལ་གྱོན། །འཇམ་ལེགས་སྒྱུ་མ་ལྟ་བུར་ལྟོས། །རེས་འགའ་ཟས་ཞིམ་ཟོས་ན་འདོད།།ཟས་ཞིམ་ཟོས་ན་འདོད་པའི་ཚེ། །ངན་ངོན་ཙམ་གྱིས་ཆོག་ཤེས་གྱིས། །ཞིམ་མངར་སྒྱུ་མ་ལྟ་བུར་ལྟོས། །རེས་འགའ་ནོར་རྫས་གསོག་ན་འདོད། །ནོར་རྫས་གསོག་ན་འདོད་པའི་ཚེ།།ནོར་ནི་འཕགས་པའི་ནོར་བདུན་གསོགས།།ནོར་རྫས་སྒྱུ་མ་ལྟ་བུར་ལྟོས།།རེས་འགའ་ཡུལ་དུ་སོང་ན་འདོད།།ཡུལ་དུ་སོང་ན་འདོད་པའི་ཚེ།།ཡུལ་ནི་ཆོས་དབྱིངས་ཕོ་བྲང་ཟུངས།།ཕ་ཡུལ་སྒྱུ་མ་ལྟ་བུར་ལྟོས། །རེས་འགའ་ཕ་མར་ཕྲད་ན་འདོད།།ཕ་མར་ཕྲད་ན་འདོད་པའི་ཚེ། །འགྲོ་ཀུན་དྲིན་ཅན་ཕ་མར་སྒོམས། །ཕ་མ་སྒྱུ་མ་ལྟ་བུར་ལྟོས། །རེས་འགའ་གྲོགས་དང་207

འགྲོགས་ན་འདོད། །གྲོགས་དང་འགྲོགས་ན་འདོད་པའི་ཚེ། །གྲོགས་སུ་བྱ་དང་རི་དྭགས་འགྲོགས།།གྲོགས་རྣམས་སྒྱུ་མ་ལྟ་བུར་ལྟོས། །རེས་འགའ་བླ་མར་མཇལ་ན་འདོད། །བླ་མར་མཇལ་ན་འདོད་པའི་ཚེ།།འབྲལ་མེད་སྤྱི་བོ་སྙིང་དབུས་སྒོམས། །བླ་མ་སྒྱུ་མ་ལྟ་བུར་ལྟོས། །ཟླ་མེད་མི་ལ་རས་པ་ལ།།གསོལ་བ་བཏབ་ནས་གླུ་འདི་བླངས།།མི་ལ་རས་པའི་བྱེན་རླབས་ཀྱིས།།རི་བ་གསར་བར་ཕན་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།རྭ་སྒྲེང་ལྷ་ཡུལ་ལྟ་བུ་ན། །དཔག་བསམ་ལྗོན་ཤིང་རྒྱས་འདྲ་བའི།།འབྲོམ་སྟོན་རྒྱལ་བའི་འབྱུང་གནས་ལ།།གསོལ་བ་འདེབས་སོ་བྱིན་གྱིས་རློབས། །སྤྱིར་ནི་ཉོན་མོངས་དབང་གིས་ལས། །བསགས་ནས་འཁོར་བར་འཁྱམས་པ་ཡིན། །སྒོས་སུ་ཁོང་ཁྲོ་འདི་ཉིད་ཀྱིས། །དགེ་རྩ་དཔག་ཏུ་མེད་པ་འཇོམས། །བྱང་ཆུབ་སེམས་དཔའ་ནང་ཕན་ཚུན། །ཁྲོས་ན་བསྐལ་བརྒྱའི་དགེ་འཇོམས་ཤིང་། །གཞི་ནས་ལམ་ལ་སློབ་དགོས་གསུངས། །ཕལ་བ་བྱང་ཆུབ་སེམས་དཔའ་ལ། །ཞེ་སྡང་སྐད་ཅིག་གཅིག་སྐྱེས་ན།།འཁོར་ལོས་སྒྱུར་རྒྱལ་ཐོབ་པ་ཡང་། །སྐད་ཅིག་ཉིད་ལ་འཇོམས་པར་གསུངས ། །ཉོན་མོངས་དགྲ་ཡི་ནང་འདི་ན། །ཞེ་སྡང་དགྲ་ལས་འཇིགས་པ་མེད། །འདི་ཡིས་སྡང་བྱས་དགེ་རྩ་འཕྲོག །ཕྱི་མར་ངན་འགྲོའི་གནས་སུ་འཕེན། །ཕལ་ཆེར་དམྱལ་བའི་གནས་སུ་208

བསྐྱུར། །ཡི་དྭགས་གནས་སུ་སྐྱེས་ན་ཡང་།།གཞན་ལ་གནོད་པའི་རྒྱལ་འགོང་དང་། །དྲི་གཤེད་ལ་སོགས་གདོན་ཆེན་པོ། །འཇིགས་སུ་རུང་བར་སྐྱེ་བ་ཡིན།།སྐབས་རེ་དུད་འགྲོར་སྐྱེས་ན་ཡང་།།སྦལ་སྦྲུལ་སྡོམ་སྡིག་སྟག་དྲེད་དང་། །གླག་ཁྲ་ཆུ་སྲིན་སོགས་སུ་སྐྱེ། །མི་རུ་སྐྱེས་ཀྱང་མདོག་མི་མཛེས། །སྡིག་སྤྱོད་བཤན་པ་སོགས་སུ་སྐྱེ། །ལྷར་སྐྱེས་ལྷ་མ་ཡིན་ལ་འཐབ། །ལྷ་མིན་སྐྱེས་ཀྱང་ལྷ་དང་འཐབ། །གང་དུ་སྐྱེས་ཀྱང་སྔོན་གོམས་ཀྱི། །ཁོང་ཁྲོའི་བག་ཆགས་མཐུག་པོ་དེས།།ཞེ་སྡང་ཤིན་ཏུ་ཆེ་བ་ཡིན།།ཞེ་སྡང་འདྲ་བའི་ཉོན་མོངས་མེད།།ལྷག་པར་སྙིགས་མའི་དུས་སྐབས་འདིར།།མི་རྣམས་ཞེ་སྡང་ཆེ་བ་ཡིན། །ཞེ་སྡང་དགྲ་འདི་གཞོམ་འདོད་ན། །བཟོ་ད་པའི་གོ་ཁྲབ་ལུས་ལ་གྱོན། །བྱམས་པའི་མདུང་རིང་ལག་ཐོགས་ནས། །ཞེ་སྡང་དགྲ་ཡི་སྙིང་དུ་ཐོབས། །ཞེ་སྡང་དགྲ་འདི་ཐུལ་གྱུར་ན། །དགྲ་རྣམས་ཐམས་ཅད་བསད་པ་ཡིན། །དཔའ་བོ་ཁྲོམ་གཤོག་དེ་ལ་ཟེར། །བཟོད་པ་བྱམས་སེམས་ཅན་གྱི་མིར། །ལྷ་མི་ཀུན་གྱིས་བྱམས་པ་དང་། །དགྲ་རྣམས་ཐམས་ཅད་གཉེན་དུ་འགྱུར། །ཕྱི་མར་ལྷ་འམ་མི་རུ་སྐྱེ། །གཟུགས་བྱད་ཕུན་སུམ་ཚོགས་པར་འགྱུར། །ཞེ་སྡང་སྐྱེས་པའི་ཉེས་དམིགས་དང་། །བཟོད་པ་བྱམས་པའི་ཕན་ཡོན་རྣམས། །སོགས་ལ་ཞེ་སྡང་དགྲ་བོ་རྣམས། །བྱུང་དུས་འབུར་འཇོམས་བྱེད་པ་གཅེས། །འབྲོམ་སྟོན་རྒྱལ་བའི་209

འབྱུང་གནས་ལ། །གསོལ་བ་བཏབ་ནས་གླུ་འདི་བླངས། །རྒྱལ་བའི་འབྱུང་གནས་བྱེན་རླབས་ཀྱིས། །འགྲོ་ཀུན་ཞེ་སྡང་ཞི་བར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།ཆོས་རྣམས་གང་གསུང་དཔེ་དོན་གཉིས།།འབྲེལ་ནས་འཆད་ལ་རབ་མཁས་པའི། །རྗེ་བཙུན་ཆེན་པོ་པོ་ཏོ་བར། །གསོལ་བ་འདེབས་སོ་བྱིན་གྱིས་རློབས། །དཔེར་ན་ཆུ་བོ་ཆེན་པོ་ལ། །བརྒལ་ན་གྲུ་ཡོད་དུས་བརྒལ་དགོས། །མེད་ན་བརྒལ་ཐབས་མེད་པ་བཞིན། །འཁོར་བ་སྡུག་བསྔལ་ཆུ་ཆེན་ལ།།དལ་འབྱོར་མི་ལུས་གྲུ་ཡོད་ཐོག །བརྒལ་དགོས་མེད་ན་བརྒལ་ཐབས་མེད། །དེ་ཡང་འཁོར་བ་ཆུ་ཆེན་འདྲ།།དལ་འབྱོར་མི་ལུས་གྲུ་དང་འདྲ། །རིག་པ་མགྲོན་པོ་ཉིད་དང་འདྲ། །དགེ་བའི་བཤེས་གཉེན་སྐྱ་བ་ནི། །འཛིན་པའི་གྲུ་བ་རྣམས་དང་འདྲ། །ད་རེས་ཐམས་ཅད་འཛོམ་ཐོག་ལ། །ཕ་རོལ་ཅི་སྒྲོལ་བྱེད་དགོས་གསུངས། །རང་གི་མདུན་གྱི་ས་གསེབ་ནས། །སྲིན་བུ་ཞིག་ཐོན་ཐལ་མོ་སྦྱར།།སངས་རྒྱས་ཕྱག་འཚལ་ཟེར་བ་ཞིག །བྱུང་ན་ངོ་མཚར་ཆེ་བ་བཞིན། །ངན་སོང་གསུམ་སོགས་མི་ཁོམ་པའི། །གནས་སུ་སྔོན་ཆད་འཁྱམ་འཁྱམས་ནས། །ད་རེས་མི་ལུས་ཐོབ་པ་འདི། །དེ་བས་ད་དུང་ངོ་མཚར་ཆེ། །བྱང་གི་གྲུ་གུ་ཞའུ་ཆེ། །ཟེར་བའི་མི་ཞིག་རྐྱང་ལ་ཞོན། །གླུ་དབྱངས་ཁོ་ན་ལེན་པ་ལ། །གནས་ཀྱིས་ཁྱོད་ནི་འདི་ཙམ་གྱི། །གླུ་210

དབྱངས་ལེན་པ་ཅི་ཡིན་ཞེས། །དྲིས་པའི་ཚེ་ན་ཁོ་ན་རེ། །ང་ནི་རྐྱང་ལ་ཞོན་དུས་འདིར། །གླུ་མི་ལེན་ན་ནམ་ལེན་ཞེས། །སྨྲས་པ་བཞིན་དུ་དལ་འབྱོར་ལུས། །ཐོབ་དུས་དམ་ཆོས་མི་བྱེད་ན། །ནམ་བྱེད་དམ་ཆོས་ཐོབ་སྐབས་ཡིན། །གཙང་བའི་ཨར་པ་ཚན་གཅིག་གིས། །དབུས་སུ་ཉ་ཡི་ཚོད་མ་བྱས། །ཟོས་པས་གཅིག་གི་ནད་ལ་བརྒྱབ། །སྐྱུགས་ཀི་སྙམ་ནས་ལྷམ་སྒོག་གིས། །རྐེ་བསྡམ་དུས་སུ་གནས་མོ་ཡིས། །ཁྱོད་དེ་བྱེད་པ་ཅི་ཡིན་ཞེས། །དྲིས་ཚེ་སྐྱུག་ཏུ་འཕངས་པ་ཞིག །སྐྱུགས་ཀྱིས་དོགས་ནས་རྐེ་བསྡམས་ཞེས། །སྨྲས་བཞིན་འཆི་རུ་འཕངས་པ་ཡི། །དལ་འབྱོར་མི་ལུས་ཐོབ་པ་འདི། །ཆོས་མེད་འཆི་ལ་འཕངས་དགོས་གསུངས། །ཡང་སྔོན་མུ་གེ་ཆེན་པོ་ཞིག །བྱུང་དུས་དབུས་སུ་མི་ལྟོགས་པ། །བཟའ་ཚན་གཅིག་གིས་ནངས་མ་གཅིག །འུ་ཅག་ཧ་ཅང་སྡུག་ཆེ་འདུག །ད་ནངས་ཟན་འཆང་རེ་ཟ་ཟེར། །ཟོས་པས་བྱིས་པ་གཅིག་ཡོད་པས། །ཁོ་རང་ཟན་དེ་རྒྱབ་ཏུ་སྦས། །ཕ་ཡི་ཟན་ལ་ཟོས་པའི་བར། །ཁྱེ་ཞིག་ཡོད་པས་ཟན་རྒྱབ་ཏུ། །སྦས་པ་ཁྱེར་བས་བྱིས་པ་ ་ཡིས། །རྒྱ་མ་ལན་ཅིག་སྣེ་ཟན་ནི། །ཁྱི་ལ་ཤོར་ཟེར་ངུས་པ་བཞིན། །རྒྱ་མ་ལན་ཅིག་རྙེད་པ་ཡི།།དལ་འབྱོར་མི་ལུས་ཆོས་མེད་པར།།ཤི་ན་དེ་དང་འདྲའོ་གསུངས། །དཔེར་ན་དགྲ་སྤུན་ས་མཚམས་ཀྱི། །ས་མཁར་བཙན་པོ་དགྲར་ཤོར་ན། །ཡུལ་ཁམས་ཐམས་ཅད་ཕུང་བར་211

བྱེད། །མཁར་དེ་སྤུན་གྱིས་ཐོབ་གྱུར་ན། །ཡུལ་གྱི་གཏན་སྲིད་ཟིན་པ་ལྟར། །ད་རེ་དལ་འབྱོར་མི་ལུས་འདི།།མི་དགེའི་ཕྱོགས་སུ་ཤོར་གྱུར་ན། །དམྱལ་བ་མནར་མེད་གནས་སུ་བསྐྱུར། །དགེ་བའི་ཕྱོགས་ལ་འབད་གྱུར་ན། །མངོན་མཐོ་ངེས་ལེགས་གང་ཡང་ཐོབ། །ད་རེ་དགེ་ལ་འབད་བྱས་ནས། །དལ་འབྱོར་དོན་ལྡན་ཞིག་བྱེད་དགོས། །དཔེར་ན་གསེར་སྣོད་རིན་པོ་ཆེ།།སྣ་ཚོགས་སྤྲས་པ་དེའི་ནང་དུ། །ཁ་ཟས་ལ་སོགས་རབ་གཙང་ཞིང་། །ཡིད་དུ་འོང་བ་མི་ལྡུག་པར། །ངན་སྐྱུགས་ལ་སོགས་མི་གཙང་བ། །བླུགས་བཞིན་མི་ཁོམ་གནས་རྣམས་ནས། །བསྐལ་བ་བརྒྱད་ཁྲིར་བཙལ་ན་ཡང་། །རྙེད་དཀའི་དལ་འབྱོར་མི་ལུས་འདི། །རྙེད་དུས་དམ་ཆོས་མི་བྱེད་པར། །ཚེ་འདིའི་ཆེ་ཐབས་སྒྲུབ་པའི་ཕྱིར། །སྡིག་པ་མི་དགེའི་ལས་ངན་པ། །སྣ་ཚོགས་སྤྱོད་པ་དེ་དང་འདྲ། །དལ་འབྱོར་ཆུད་ཟོས་སོང་བ་ཡིན། །ཚེ་རབས་གཏན་དུ་བདེ་བའི་རྒྱུ།།དམ་ཆོས་རྣམ་དག་མ་བྱས་ན། །མ་ཤི་ཚུན་ཆད་བདེ་བ་དང་། །སྡུག་བསྔལ་སེལ་བའི་ཐབས་ཙམ་ལ།།བརྩོན་པ་དུད་འགྲོ་ལ་ཡང་ཡོད། །མི་ལུས་ཐོབ་ཀྱང་དུད་འགྲོ་ཡིན། །ད་རེ་མི་དང་དུད་འགྲོ་ཡི། །ཁྱད་པར་ཤེས་པ་ཞིག་བྱེད་དགོས། །དཔེར་ན་རིན་པོ་ཆེའི་གླིང་དུ། །ཕྱིན་ན་ལག་སྟོང་མི་འོང་བར། །རིན་ཆེན་ཅི་ཐུབ་ཁྱེར་འོང་བཞིན། །ད་རེ་མི་ལུས་ཐོབ་དུས་འདིར།།ཆོས་མེད་ལག་སྟོང་212

མི་འཆི་བར། །ཅི་ཐུབ་དམ་པའི་ཆོས་བྱས་ནས། །མི་ལུས་ཐོབ་པ་དོན་དང་བཅས། །ནོམ་པ་བཅས་པ་ཞིག་བྱེད་དགོས། །སྙམ་དུ་ཉིན་དང་མཚན་མེད་པར།།དམ་པའི་ཆོས་ལ་འབད་པར་མཛོད།།རྗེ་བཙུན་ཆེན་པོ་པོ་ཏོ་བར། །གསོལ་བ་བཏབ་ནས་གླུ་འདི་བླངས། །རྗེ་བཙུན་པོ་ཏོའི་བྱིན་རླབས་ཀྱིས། །ཐོས་ཚད་རྒྱུད་ལ་ཕན་ཐོགས་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།སྐྱེ་འཆི་མི་མངའ་ཨོ་རྒྱན་དང་། །ངོ་མཚར་ཛུ་འཕྲུལ་སྣ་ཚོགས་པ། །སྟོན་མཁས་རྗེ་འབངས་ཉེར་ལྔ་ལ། །གསོལ་བ་འདེབས་སོ་བྱིན་གྱིས་རློབས། །ཚེས་བཅུ་བཟུང་བའི་ཕན་ཡོན་ནི། །ཅུང་ཟད་ཙམ་ཞིག་བདག་གིས་བཤད། །དད་ཅན་སྐྱེ་བོ་ཕོ་མོ་ཉོན། །ཡར་ངོའི་ཚེས་བཅུའི་ཉི་མ་དེར། །ཨོ་རྒྱན་པདྨ་འབྱུང་གནས་ཉིད། །ལྷོ་ནུབ་སྲིན་པོའི་ཡུལ་ཕྱོགས་ཀྱི། །ཟངས་མདོག་དཔལ་གྱི་རི་བོ་ནས། །ཉི་ཟེར་མདངས་ལ་ཆིབས་ཏེ་བྱོན། །བོད་ཁམས་སེམས་ཅན་བདེ་སྐྱིད་ལ། །གཟིགས་ནས་འགལ་རྐྱེན་བར་ཆད་བསལ། །མཆོག་དང་ཐུན་མོང་དངོས་གྲུབ་གནང་། །དད་མོས་ལས་ཅན་གང་ཟག་ལ། །མངོན་སུམ་ཞལ་བསྟན་ཟབ་ཆོས་གསུངས། །ཡར་ངོའི་ཚེས་བཅུ་བཟུང་བ་རྣམས། །དཔོན་སློབ་ཡོན་བདག་འཁོར་བཅས་ཀྱི། །ཕྱི་ནང་གསང་བའི་བར་ཆད་སེལ། །ཁྱད་པར་སྣང་སྲིད་ལྷ་འདྲེ་ཡིས། །གནོད་འཚེ་བྱས་པ་213

ཐམས་ཅད་སེལ། །སྐུ་གསུང་ཐུགས་ཀྱིས་བྱིན་གྱིས་རློབས། །ཚེ་དང་བསོད་ནམས་ཀླུང་རྟ་དང་། །སྙན་གྲགས་ཕྱོགས་བཅུར་རྒྱས་པར་བྱེད། །ཚེས་བཅུའི་ཉིན་པར་ཨོ་རྒྱན་གྱི། །འདྲ་སྐུར་རྡུལ་ཕྱིས་སུས་བརྒྱབ་ན། །སྒྲིབ་གཉིས་དག་ནས་སངས་རྒྱས་འགྱུར། །སངས་རྒྱས་ཞིང་ཁམས་གྲངས་མེད་མཐོང་། །ཚེས་བཅུའི་ཉིན་པར་འདུག་སྤོས་དང་། །མེ་ཏོག་མར་མེ་ལྷ་བཤོས་སོགས། །མཆོད་པ་བཟང་བོ་སུས་ཕུལ་བ། །ཚེ་འདིར་ཟས་ནོར་ལོངས་སྤྱོད་འཕེལ། །ཕྱི་མར་གཟུགས་བཟང་གཟི་བརྗིད་ཆེ། །བསོད་ནམས་ཅན་དུ་སྐྱེ་བར་འགྱུར། །ཚེས་བཅུར་ཚོགས་པ་ཐམས་ཅད་ལ། །བཟའ་བ་བཟང་བོ་སུས་དྲངས་ན། །སྒྱེ་བ་འདི་དང་སྐྱེ་བ་གཞན། །སངས་རྒྱས་གོ་འཕང་མ་ཐོབ་པར། །རོ་བརྒྱ་ལྡན་པའི་ཟས་མཆོག་དང་། །ཏིང་འཛིན་ཟས་ཀྱིས་འཚོ་བར་འགྱུར། །བཏུང་བ་ཞིམ་པོ་སུས་ཕུལ་བ། །སྐྱེ་བ་འདི་དང་སྐྱེ་བ་གཞན། །སངས་རྒྱས་གོ་འཕང་མ་ཐོབ་པར། །སྐོམ་པས་གདུང་བར་མི་འགྱུར་ཞིང་། །བཏུང་བ་ཞིམ་པོ་ཐོབ་པར་འགྱུར། །བ་དན་གདུགས་དང་བླ་བྲེ་དང་། །སྙན་དར་བཟང་བོ་སུས་ཕུལ་བ། །སྐྱེ་བ་འདི་དང་སྐྱེ་བ་གཞན། །སངས་རྒྱས་གོ་འཕང་མ་ཐོབ་བར། །འཇམ་མཛེས་དྲོ་བའི་གོས་གྱོན་འགྱུར། །དེར་ཚོགས་སྔགས་པ་ཨ་མཆོད་ལ། །ཁྲི་གདན་འབུལ་དང་བསུ་སྐྱེལ་བྱས། །སྐྱེ་བ་འདི་214

དང་སྐྱེ་བ་གཞན། །སངས་རྒྱས་གོ་འཕང་མ་ཐོབ་བར མཐོན་པོའི་རིགས་སུ་སྐྱེ་བ་དང་། །གཞན་གྱིས་མཆོད་ཅིང་བཀུར་བར་འགྱུར། །ཚེས་བཅུ་ལན་གཅིག་ཙམ་བཟུང་ན། །བསྐལ་བ་ཁྲི་ཕྲག་གཅིག་ཙམ་ལ། །བསགས་པའི་སྡིག་པ་ཀུན་དག་ནས། །ཕྱི་མ་རིག་འཛིན་ས་ཐོབ་ཅིང་། །གཞན་ཡང་ཚེས་བཅུ་ལན་གཅིག་ཙམ། །བཟུང་ན་བསྐལ་བ་གྲངས་མེད་གསུམ། །སྡིག་པ་དག་ནས་ཕྱི་མ་རུ། །དཔའ་བོ་མཁའ་འགྲོའི་གྲལ་དུ་སྐྱེ། །ཀུན་གྱི་ཚོགས་དཔོན་བྱེད་ངེས་ཞེས། །ཨོ་རྒྱན་པདྨ་འབྱུང་གནས་གསུངས། །གཞན་ཡང་ཨོ་རྒྱན་པདྨ་ལ། །མོས་ཤིང་གསོལ་བ་བཏབ་པ་དང་། །མཆོད་ཅིང་ཚེས་བཅུ་བཟུང་བ་རྣམས་། །ཤི་ན་བར་དོའི་གནས་སྐབས་སུ། །རིག་འཛིན་མཁའ་འགྲོའི་བསུ་བ་འོང་ ཟངས་མདོག་དཔལ་གྱི་རི་བོ་ཡི། །ཨོ་རྒྱན་བཞུགས་པའི་དྲུང་དུ་ཁྲིད། །ཞལ་མཐོང་གསུང་ཐོས་སྒྲིབ་པ་འདག །དེ་ནས་དཔའ་བོ་མཁའ་འགྲོ་ཡིས། །མདུན་ནས་བསུས་ཏེ་མཁའ་སྐྱོད་དམ། །གང་འདོད་ཞིང་ཁམས་རྣམས་སུ་ཁྲིད། །སངས་རྒྱས་ཞིང་གི་པདྨོ་རུ། །སྐྱེས་ནས་བྱང་ཆུབ་ཐོབ་པར་འགྱུར། །ཚེས་བཅུ་འདྲ་བའི་ཆོས་ཤིག་མེད། །ཚེས་བཅུ་བཟུང་བའི་ཕན་ཡོན་ནི། །བཤད་ན་བརྗོད་ཀྱིས་མི་ལང་ངོ་། །དེ་ཕྱིར་ཚེས་བཅུ་འཛིན་པ་ཀུན། །དགའ་ཞིང་སྤྲོ་བས་ཇ་བཟང་ཐོངས། །ཚེས་བཅུ་ཉམས་པ་ཐམས་ཅད་ཀྱིས། །215

སླར་ཡང་གསོས་ནས་གང་ལེགས་གྱེས། །ཚེས་བཅུར་འཚོགས་པའི་སྔགས་འཆང་དང་། །ཨ་མཆོད་རྣམས་ཀྱིས་ཉིན་གཅིག་པུར། །འགྲིག་ལམ་ཀུན་སྤྱོད་ལ་སོགས་པས། །དད་ཅན་དང་བ་འདྲེན་པར་གྱིས། །ཧ་ཅང་ཆང་མང་འཐུང་བ་དང་། །དུ་བ་འཐེན་དང་འཁོན་འཛིང་སོགས། །མི་དད་སྤྱོད་པ་ཐམས་ཅད་སྤོངས། །བཛྲ་གུ་རུ་མི་ཚིག་གིས། །བར་མི་ཆོད་པར་བཟླས་གྱུར་ན། །ཕྱོགས་བཅུའི་རྒྱལ་བ་སྲས་བཅས་ཀྱི། །བྱིན་རླབས་དབང་མེད་འཇུག་པར་གསུངས། །དེ་ཕྱིར་ལབ་ལོབ་མ་མང་བར ཆོ་ག་གུ་རུ་ལེའུ་བདུན་དང་། །བཛྲ་གུ་རུ་མི་ཚིག་གིས། །བར་མ་ཆོད་པར་བཟླ་བར་གྱིས། །ཚེས་བཅུ་ཆོས་ཤིག་མིན་སྙམ་ནས། །ཁྲལ་དུ་བསམས་ནས་ཟ་མ་དང་།།ཇ་མར་ངན་ངོན་ཙམ་བྱེད་པ།།བླུན་པོ་ཐ་ཤལ་ཡིན་པའི་རྟགས། །ཚེས་བཅུ་བཟུང་ལ་ཕན་ཡོན་ནི། །ཡོད་པ་ཤེས་བཞིན་བརྙས་བཅོས་བྱས། །ཚེས་བཅུ་བཟང་བོ་མི་འཛིན་པའི། །མི་དེ་གདོན་གྱིས་ཟིན་པའམ། །ཡང་ན་ཡི་དྭགས་སྐྱེ་མཐའ་ཡིན། །ཚེས་བཅུར་གནོད་འཚེ་བྱེད་པ་ཀུན། །ཨོ་རྒྱན་པདྨས་བསླུ་བར་འགྱུར། །སྣང་སྲིད་ལྷ་འདྲེས་ཟ་ཁ་ཟུག །མི་ཁ་གྲམ་མཆུས་རྒྱུན་དུ་སྡང་། །ཕྱི་མར་ངན་སོང་གནས་སུ་སྒྱེ། །དེ་ཕྱིར་འགལ་རྐྱེན་མ་བྱེད་ཅིག །ཚེས་བཅུའི་མཐུན་རྐྱེན་བསྒྲུབ་པ་ལ། །གོང་དུ་བཤད་པའི་ཕན་ཡོན་རྣམས། །འབྱུང་བར་ཡིད་གཉིས་ཐེ་ཚོམ་216

མེད།།དེ་ཕྱིར་ཁྱིམ་པ་དད་ཅན་ཚོ།།ཁྱེད་རྣམས་ལག་ལེན་ཐུབ་པ་ཡི།།ཚེགས་ཆུང་ཕན་ཡོན་ཤིན་ཏུ་ཆེ། །ཚེས་བཅུའི་མཐུན་རྐྱེན་ཅི་ཐུབ་ཞིག །འཆི་རག་བར་དུ་འབད་པར་གྱིས། །ཨོ་རྒྱན་རྗེ་འབངས་ཉེར་ལྔ་ལ། །གསོལ་བ་བཏབ་ནས་གླུ་འདི་བླངས། །ཨོ་རྒྱན་རྗེ་འབངས་བྱིན་རླབས་དང། །བདག་གི་བསམ་རྣམ་དག་མཐུས། །གྲོང་གི་སྔགས་པ་ཨ་མཆོད་སོགས། །དད་ཅན་ཕོ་མོ་ཐམས་ཅད་ལ། །ཕན་པ་དཔག་མེད་ཐོབ་གྱུར་ནས། །ཚེས་བཅུ་ལེགས་པར་བཟུང་བའི་མཐུས། །ཚེ་འདིའི་འགལ་རྐྱེན་བར་ཆད་ཞི། །ཚེ་དང་བསོད་ནམས་འཕེལ་བ་དང་།།ཕྱི་མར་དག་པའི་ཞིང་ཁམས་སུ། །སྒྱེས་ནས་བྱང་ཆུབ་ཐོབ་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།བོད་ཡུལ་སྐྱེ་དགུ་ཐམས་ཅད་ལ། །སྔོན་གྱི་རྒྱལ་བ་ལས་ལྷག་པའི། །བཀའ་དྲིན་ཆེ་བའི་ཇོ་བོ་ལ། །གསོལ་བ་འདེབས་སོ་བྱིན་གྱིས་རློབས། །ཚེ་རབས་འཁོར་བ་ཐོག་མེད་ནས།།ཐ་མ་ད་ལྟ་ཐུག་གི་བར། །འཁོར་བ་སྤྱི་དང་ཁྱད་པར་དུ། །ངན་སོང་སྡུག་བསྔལ་བསམ་མི་ཁྱབ། །མྱོང་འདུག་ད་དུང་སྡུག་བསྔལ་གྱི། །མཐའ་ཡང་རྟོགས་པར་དཀའ་བར་འདུག །ད་རེ་དལ་འབྱོར་མི་ལུས་ཀྱི། །གྲུ་ཆེན་རྙེད་པའི་དུས་སྐབས་འདིར། །འཇིགས་རུང་འཁོར་བའི་རྒྱ་མཚོ་ལས ངེས་པར་ཐར་ཐབས་ཆོས་བྱ་དགོས།།དེ་ཡི་རྒྱུ་མཚན་217

སྔོན་བསགས་ཀྱི། །དགེ་བའི་མཐུ་ཞིག་ལ་བརྟེན་ནས། །ད་རེ་སྟབས་ཀ་ཡག་པ་ཞིག །འཕྲོད་ནས་དལ་འབྱོར་མི་ལུས་ཐོབ། །དབང་བོ་སྒོ་ལྔ་ལེགས་པར་ཚང་།།དགེ་བའི་བཤེས་གཉེན་བཟང་བོར་ཕྲད། །རྒྱལ་བའི་བསྟན་པ་ལ་ཡང་མཇལ། །ཆོས་གང་བྱེད་ཀྱང་རང་དབང་ཡོད།།བྱེད་ཐབས་ཤེས་པའི་དུས་སྐབས་འདིར། །འཁོར་བའི་གནས་ནས་ཐར་ངེས་པའི། །དམ་ཆོས་རྣམ་དག་ཅིག་བྱེད་དགོས།།ཕྱིན་ཆད་འདི་འདྲའི་དལ་འབྱོར་གྱེ།།ལུས་རྟེན་ཤིན་ཏུ་རྙེད་པར་དཀའ། །དལ་འབྱོར་བྱས་པའི་དོན་གང་ཡིན། །ཟེར་ན་མི་ཁོམ་གནས་བརྒྱད་དང་། །བྲལ་བས་དལ་བ་ཟེར་བ་ཡིན། །དམ་ཆོས་སྒྲུབ་པའི་མཐུན་རྐྱེན་དུ། །རང་འབྱོར་ལྔ་དང་གཞན་འབྱོར་ལྔ། །བཅུ་ཚང་བས་ན་འབྱོར་བ་ཟེར། །མི་ཁོམ་བརྒྱད་ནི་གང་ཡིན་ན། །དམྱལ་བ་ཡི་དྭགས་དུད་འགྲོ་དང་། །ཀླ་ཀློ་ཚེ་རིང་ལྷ་དང་ནི། །ལོག་ལྟ་སངས་རྒྱས་ཀྱིས་སྟོངས་པ། །ལྐུགས་པ་འདི་དག་མི་ཁོམ་བརྒྱད། །འབྱོར་བ་བཅུ་ནི་གང་ཡིན་ན། །མི་ཉིད་དབུས་སྐྱེས་དབང་བོ་ཚང་། །ལས་མཐའ་མ་ལོག་གནས་ལ་དད། །འདི་ལྔ་རང་ལ་ཡོད་སྟབས་ཀྱིས། །རང་གི་འབྱོར་བ་ཟེར་བ་ཡིན།།སངས་རྒྱས་བྱོན་དང་དེས་ཆོས་གསུང་། །སྟོན་པ་གནས་དང་དེའི་རྗེས་འཇུག །གཞན་ཕྱིར་སྙིང་ནས་བརྩེ་བའོ། །འདི་ལྔ་རང་གི་དམ་ཆོས་ནི། །སྒྲུབ་པའི་ཆ་རྐྱེན་ཡིན་ན་ཡང་། །གཞན་གྱེ་རྒྱུད་ལ་218

ཡོད་སྟབས་ཀྱིས། །གཞན་གྱི་འབྱོར་བ་ཟེར་བ་ཡིན། །དེ་འདྲའི་དལ་འབྱོར་མི་ལུས་འདི། །ཤིན་ཏུ་རྙེད་པར་དཀའ་ཚུལ་ནི། །སྤྱིར་ནི་བདེ་འགྲོ་ཙམ་ཞིག་གི །ལུས་ཐོབ་པ་ལ་ཚུལ་ཁྲིམས་སོགས། །དགེ་བ་སྣ་གཅིག་ཙམ་བྱེད་དགོས།།ཁྱད་པར་དལ་འབྱོར་མི་ལུས་ཤིག །ཐོབ་ལ་ཚུལ་ཁྲིམས་རྣམ་དག་གིས། །གཞི་བཟུང་སྦྱིན་པ་ལ་སོགས་པའི།།གྲོགས་བྱས་སྨོན་ལམ་དྲི་མེད་ཀྱིས།།མཚམས་སྦྱོར་བ་སོགས་དགེ་བའི་ལས། །མང་བོ་འཇོམས་ནས་ཐོབ་དགོས་ན། །ངན་སོང་གསུམ་ན་སྡུག་བསྔལ་གྱེས། །གཟིར་བས་དགེ་སེམས་ཙམ་སྐྱེས་དཀའ།།ལྷ་རྣམས་ཐམས་ཅད་ཏིང་འཛིན་དང་།།འདོད་་བདེས་གཡེངས་པས་དགེ་སྒྲུབ་དཀའ། །མི་ལ་དམ་ཆོས་མ་དར་བས། །དགེ་བ་ཟེར་བའི་སྒྲ་ཙམ་ཡང་། །ཐོས་དཀའི་ཡུལ་ནི་དཔེ་བཞག་ན། །ནས་ཀྱི་ཕུང་བོའི་ཚོད་ཙམ་དུ། །བྱས་ན་དམ་ཆོས་དར་བའི་ཡུལ། །ནས་འབྲུ་གཅིག་ཙམ་ཚོད་དུ་སྣང་། །དམ་ཆོས་དར་བའི་ཡུལ་ཕྱོགས་ནི། །ད་ལྟ་རང་རེ་བོད་ལྟ་བུར། །མཚོན་ན་སྐྱེ་བོ་ཁྲི་ཕྲག་གཅིག །འཚོགས་པའི་ཁྲོད་ན་ཚུལ་ཁྲིམས་ནི།།བསྲུང་བའི་མི་ནི་ཤིན་ཏུ་ཉུང་། །ཚུལ་ཁྲིམས་བསྲུངས་ཀྱང་སྦྱིན་གཏོང་སོགས། །དགེ་བ་སྒྲུབ་པ་ཤིན་ཏུ་དཀོན། །དགེ་བ་བསྒྲུབས་ཀྱང་མིར་སྒྱེ་བའི། །སྨོན་ལམ་འདེབས་པ་དེ་བས་དཀོན། །རྒྱུ་དེ་གསུམ་ཀ་ཚང་བ་ནི།།ཉིན་པར་སྐར་མ་བཞིན་དུ་དཀོན།།རང་ལ་དཔྱད་ ་219

ན་དགེ་བའི་ལས། །གཙང་མ་བློ་བདེ་ངེས་པ་ཞིག །ཉི་མ་གཅིག་ཙམ་བྱས་པ་ཡང་། །མི་དྲན་དགེ་བའི་གྲངས་ནི་ཉུང་།།སྡིག་པ་མི་དགེ་ཞར་ཞོར་ལ། །ཉིན་རེ་བཞིན་དུ་བསགས་པ་ཡང་། །རྒྱལ་པོ་ཆེན་པོའི་དཀོར་མཛོད་བཞིན། །གང་ལ་བལྟས་ན་བསགས་འདུག་པས། །ད་རེ་ཚེ་ཞབས་འདི་ཉིད་ལ། །གཏན་བདེའི་བཙན་ས་ཟིན་པའི་ཐབས། །དམ་ཆོས་རྣམ་དག་མ་བྱས་ན།།ཕྱིན་ཆད་མི་ལུས་ཐོབ་མི་འགྱུར། །ཐོབ་མོད་སྙམ་པའི་བསམ་པ་འདི། །དབྱེད་དུས་ས་བོན་མ་བཏབ་པར། །སྟོན་གྱི་དུས་སུ་ལོ་ལེགས་པོ། །འོང་སྙམ་ཟོར་བ་བརྡར་བ་འདྲ། །དཔེར་ན་སྟོང་གསུམ་སྟོང་ཆེན་པོའི། །འཇིག་རྟེན་ཁམས་འདི་ཐམས་ཅད་ནི། །རྒྱ་མཚོ་ཆེན་པོ་དེའི་གཏིང་ན། །རུས་སྦལ་མིག་མེད་ལོང་བ་གཅིག །ལོ་ནི་བརྒྱ་བརྒྱའི་འཕྲོ་ནས་མཚོ།།དེ་ཡི་ཁ་རུ་ལན་རེ་འོངས།།རྒྱ་མཚོ་ཆེན་པོ་དེའི་ཁ་ན། །གསེར་གྱི་གཉའ་ཤིང་བུག་པ་གཅིག །ཅན་ཞིག་ཤར་གྱི་རླུང་གིས་དེད། །ནུབ་ཏུ་འཕྱོ་ཞིང་ནུབ་རླུང་གིས། །དེད་ནས་ཤར་གྱི་ཕྱོགས་སུ་འཕྱོ།།དེ་བཞིན་ཕྱོགས་མཚམས་ཐམས་ཅད་ཀྱི།།རླུང་གིས་དེད་ནས་འཕྱོ་བ་དེའི།།བུ་གར་རུས་སྦལ་མགྲིན་པ་ནི།།ཆུད་དམ་མི་ཆུད་སངས་རྒྱས་ཀྱིས། །འཁོར་ལ་གསུངས་པས་འཁོར་རྣམས་ཀྱིས། །རྒྱ་མཚོའི་ཁ་ནི་ཆུང་ན་ཆུད། །སྲིད་ཀྱིས་རྒྱ་མཚོའི་ཁ་དེ་ཆེ།།གསེར་གྱི་གཉའ་ཤིང་བུ་ག་མང་།།རྟག་ཏུ་ཕྱོགས་220

གཅིག་བསྡད་ན་ཆུད། །སྲིད་ཀྱི་བུ་ག་གཅིག་མིན་མེད། །རླུང་གིས་དེད་ནས་ཕྱོགས་ཀུན་འཕྱོ། །རུས་སྦལ་རྒྱུན་དུ་མི་སྡོད་པར། །རྒྱ་མཚོའི་ཁ་རུ་ཡང་ཡང་འོང་། །མིག་དང་ལྡན་ན་ཆུ་སྲིད་ཀྱིས། །ལོ་བརྒྱ་ཐེངས་རེ་ལས་མི་འོང་། །མིག་མེད་ཕྱིར་རོ་ཞེས་ཞུས་སོ། །མི་ཁོམ་བརྒྱད་ནས་དལ་འབྱོར་གྱི། །མི་ལུས་ཐོབ་པ་དེ་དང་མཚུངས། །གྱང་ལོག་ངོས་ལ་སྲན་མ་ནི། །གཏོར་ན་ཆགས་པ་དཀོན་པ་བཞིན།།མི་ལུས་ཐོབ་པ་དེ་དང་འདྲ།།རྔ་ཡི་སྟེང་དུ་ནམ་མཁའ་ནས།།སྲན་མ་སྤར་གང་གཏོར་གྱུར་ན། །སྟེང་དུ་ཆགས་པ་དཀོན་པ་བཞིན། །མི་ལུས་ཐོབ་པ་དེ་དང་འདྲ། །དལ་འབྱོར་མི་་ལུས་དེ་འདྲ་ཞིག །ཐོབ་པར་དཀའ་ན་མི་མང་གི །སྙམ་ན་འགྲོ་བ་གཞན་གྲངས་ལ། །མ་བསམ་པ་ཡིན་དབྱར་དུས་སུ། །སྲིན་བུ་ཤིན་ཏུ་མང་བའི་དུས།།ས་གཞི་ཕྱར་བ་ཙམ་ཞིག་གི །སྟེང་ན་དུད་འགྲོ་ཆུང་ངུ་ནི། །བརྩིས་ན་གྲངས་ཀྱིས་མི་ལང་ཡོད། །གྲོག་ཚང་ཆེན་པོ་ཞིག་ལ་ཡང་།།ཡུལ་གྲོང་ཞིག་གི་མི་ལས་མང་།།ལུང་ཕྲན་ཞིག་གི་སྲིན་བུ་ལ། །བོད་ཡུལ་མི་ཡི་གྲངས་ཙམ་ཡོད། །དུད་འགྲོ་ཁ་འཐོར་འདི་རྣམས་ལས།།དུད་འགྲོ་བྱེངས་ན་གནས་པ་མང་། །དམྱལ་བར་གནས་པའི་སེམས་ཅན་ནི། །མཚན་མོའི་སྐར་མའི་ཚོད་ཙམ་དུ། །བྱས་ན་ཡི་དྭགས་ཉིན་སྐར་ཙམ། །ཡི་དྭགས་མཚན་མོའི་སྐར་མཆི་ཚོད། །ཙམ་དུ་བྱས་ན་དུད་འགྲོ་བྱིངས།།གནས་པ་221

ཉིན་མོའི་སྐར་མ་ཙམ། །དུད་འགྲོ་བྱིངས་ནས་མཚན་སྐར་གྱི། །ཚོད་དུ་བྱས་ན་ཁ་འཐོར་གྱི། །དུད་འགྲོ་ཉིན་མོའི་སྐར་མ་ཙམ །དུད་འགྲོ་ཁ་འཐོར་མཚན་སྐར་གྱི།།ཚོད་དུ་བྱས་ན་མི་རྣམས་ནི།།ཉིན་མོའི་སྐར་མ་ཙམ་ཡིན་གསུངས།།དེ་ཙམ་དལ་འབྱོར་མི་ལུས་འདི། །རྙེད་པར་དཀའ་བ་ཅིའི་ཕྱིར་ཡིན། །ཟེར་ན་མི་ལུས་ཐོབ་པའི་རྒྱུ། །དགེ་བ་རྣམ་དག་བསྒྲུབ་པ་ཉུང་། །ངན་འགྲོར་སྐྱེ་རྒྱུ་མི་དགེ་བ། །བསྒྲུབ་པ་མང་བའི་སྟབས་ཀྱིས་དཀའ། །གལ་ཏེ་ངན་འགྲོར་སྐྱེ་ན་ཡང་། །ལས་ངན་ཟད་ནས་སླར་ཡང་མའི།།ལུས་ཐོབ་ལོས་འོང་མི་དཀའོ། །སྙམ་ན་ངན་འགྲོའི་སྡུག་བསྔལ་ནི། །མྱོང་ཞིང་སྐབས་སྐབས་སྡིག་ལས་བྱེད། །ངན་འགྲོའི་གནས་ནས་ཤི་འཕོས་ཀྱང་། །སླར་ཡང་ངན་འགྲོའི་གནས་སུ་སྐྱེ།།མི་ལུས་ཐོབ་པ་ཕར་ལ་ཞོག །བདེ་འགྲོའི་སྒྲ་ཡང་ཐོས་པ་དཀའ། །ངན་འགྲོའི་གནས་ནས་ཤི་འཕོས་ཏེ།།དེ་རུ་སྐྱེས་པ་ས་རྡུལ་འདྲ།།བདེ་འགྲོར་སྐྱེས་པ་ཕྱག་སེན་གྱེ། །རྩེ་མོས་བླངས་པའི་ས་རྡུལ་དང་། །འདྲ་ཞེས་ཐུབ་པའི་ཞལ་ནས་གསུངས། །རྙེད་པར་དཀའ་བ་ཙམ་མ་ཟད། །རྙེད་ན་དོན་ཡང་ཤིན་ཏུ་ཆེ།།མོ་གཤམ་བུ་དང་རི་བོང་གི །རྭ་བཞིན་རྙེད་པར་དཀའ་ན་ཡང་། །བརྒྱ་ལ་རྙེད་ཀྱང་ལྟད་མོ་ཙམ། །བལྟ་བ་མ་རྟོགས་དོན་རེ་ཆུང་། །དལ་འབྱོར་ཚང་བའི་མི་ལུས་ནི། །རྙེད་ན་དེ་འདྲ་མ་ཡིན་པར། །འདི་ལ་བརྟེན་ནས་དམ་222

པའི་ཆོས། །བྱས་ན་མངོན་མཐོ་ལྷའམ་མིའི། །གོ་འཕང་འདི་ལ་བརྟེན་ནས་ཐོབ། །ཉན་ཐོས་རང་རྒྱལ་གོ་འཕང་ཡང་། །འདི་ལ་བརྟེན་ནས་ཐོབ་པར་ནུས ། །ཡང་དག་རྫོགས་པའི་སངས་རྒྱས་ཀྱི། །གོ་འཕང་འདི་ལ་བརྟེན་ནས་ཐོབ། །ནུས་པས་ཡིད་བཞིན་ནོར་ལས་ལྷག །ཡིད་བཞིན་ནོར་བུ་ཟས་གོས་སོགས། །ལོངས་སྤྱོད་འབྱུང་ཡང་དེ་ལྟ་བུའི། །གོ་འཕང་ཐོབ་པའི་ནུས་པ་མེད། །དེས་ན་ད་རེ་ཡིད་བཞིན་གྱི། །ནོར་བུ་ལས་ལྷག་དལ་འབྱོར་གྱི། །མི་ལུས་ཡང་ཡང་རྙེད་དཀའ་བ།།རྙེད་ནས་བླ་མ་དམ་པ་བསྟེན། །ཟབ་མོའི་གདམས་པ་རང་ཉམས་སུ། །ལེན་པའི་སྐལ་བ་ལྡན་པ་ལ། །དཔེར་ན་རབས་ཆད་བཟའ་མི་ལ།།བུ་སྐྱེས་པ་དང་དབུལ་བོ་ཡིས།།ནོར་བུ་རྙེད་ལྟར་དགའ་བ་དང་།།སྤྲོ་བ་བསྐྱེད་ནས་ཚེ་འདི་ཡི།།འཁོར་དང་ཉེ་དུ་ལོངས་སྤྱོད་སོགས། །གང་ལ་མ་ཆགས་ཐར་བ་ཡི། །ལམ་སྣ་ཟིན་ཐབས་དམ་ཆོས་ལ། །དལ་ཁོམ་རེ་འཇོག་མི་བྱེད་པར།།ཉིན་མཚན་མེད་པར་འབད་པར་གྱིས།།མཉམ་མེད་ཇོ་བོ་ཆེན་པོ་ལ།།གསོལ་བ་བཏབ་ནས་གླུ་འདི་བླངས། །ཇོ་བོ་ཆེན་པོའི་བྱེན་རླབས་ཀྱིས། །ཐོས་ཚད་སེམས་ལ་ཕན་པར་ཤོག །ཅེསཔ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།ལོ་ནི་དགུ་བརྒྱ་དགུ་བཅུ་བཞུགས།།ཨོ་རྒྱན་ཕེབས་པའི་ལུང་བསྟན་གསུང་། །མཁན་ཆེན་བོ་དྷི་ས་ཏྭ་ལ།།གསོལ་བ་འདེབས་སོ་223

བྱིན་གྱེས་རློབས། །རྙེད་དཀའི་དལ་འབྱོར་མི་ལུས་ཐོབ། །ཕྲད་དཀའི་བླ་མ་དམ་པར་ཕྲད། །ཞུགས་པར་དཀའ་བའི་ཆོས་སྒོར་ཞུགས། །ཤེས་པར་དཀའ་བའི་བླང་དོར་ཤེས། །ཐར་དཀའི་འཁོར་བའི་རྒྱ་མཚོ་ལས། །ཐར་ནས་བྱང་ཆུབ་གླིང་དུ་འགྲོ། །ཐུབ་པའི་མཐུན་རྐྱེན་འཛོམས་པ་འདི། །ཕོ་སྒོ་མོ་སྒོས་ཐོབ་པ་མིན།།ཕྱྭ་དང་དབང་ཕྱུག་གིས་ཐོབ་མིན། །ནོར་བོ་ཆེ་ཡིས་ཉོས་པ་མིན། །རྩལ་སྟོབས་ཆེ་ནས་འཕྲོག་པ་མིན། །མཁས་པས་ཐབས་ཀྱིས་བླངས་པ་མིན། །ཚེ་སྔོན་ཚུལ་ཁྲིམས་རྣམ་དག་བསྲུངས། །ཚོགས་བསགས་སྨོན་ལམ་བཏབ་པའི་མཐུས། །བྱུང་བ་ཡིན་པས་ཕྱིན་ཆད་ནི། །འདི་འདྲའི་མཐུན་རྐྱེན་ཚང་མི་སྲིད། །ད་རེས་བརྩོན་འགྲུས་ཤུགས་བསྐྱེད་ནས། །དམ་པའི་ཆོས་ལ་འབད་དགོས་ཏེ། །གལ་ཏེ་ཆོས་ལ་མ་འབད་ན། །དེད་དཔོན་རིན་པོ་ཆེའི་གླིང་ནས། །ལག་སྟོང་འོང་བ་ལས་ཀྱང་བླུན། །སྲོག་དང་མ་བྲལ་ན་ཡང་རོ། །འདྲེ་ཡིས་མ་ཁྱེར་སྨྱོན་པ་ཡིན། །མི་རྣམས་བསམ་བློ་ཡོད་མེད་དང་། །གྲུང་མི་གྲུང་དང་སྦྱང་མི་སྤྱང་། །ཕོ་རྒོད་མི་རྒོད་ད་རེས་ཤེས། །ད་རེས་མི་ལུས་རིན་པོ་ཆེ། །ཆུད་ཟོས་སྟོང་ལོག་མ་སོང་བར། །ཚེ་རབས་གཏན་དུ་བདེ་སྐྱིད་པའི། །སོ་ནམ་དམ་པའི་ཆོས་བསྒྲུབས་ན། །གྲུང་པོ་སྤྱང་བོ་རྒོད་པོ་ཡིན། །ད་རེས་ཆོས་ཤིག་མ་བྱས་ན། །ཁོག་ན་དོན་སྙིང་མེད་པ་འམ།།ཡང་ན་སྨྱོ་འཚབ་ཆེ་བ་ཡིན།།རང་224

གིས་རང་ཉིད་བསླུས་པ་ཡིན། །རང་གིས་རང་མགོ་བསྐོར་བ་ཡིན།།རང་གིས་རང་ཉིད་ཕུང་བ་ཡིན། །རིན་ཆེན་གསེར་གྱི་གླིང་ཕྱིན་ནས། །ལག་པ་སྟོང་བར་མི་འོང་ལྟར། །དམ་ཆོས་དར་བའི་སར་སྐྱེས་ནས།།དམ་པའི་ལྷ་ཆོས་བྱེད་གལ་ཆེ།།ད་རེས་དམ་ཆོས་་ཉམས་བླངས་ནས།།མི་ལུས་ཐོབ་པ་དོན་ལྡན་ཞིག །མཛད་དགོས་ནམ་འཆི་ཆ་ཡང་མེད། །གློ་བུར་ཤི་ན་ཅི་ཞིག་བྱ། །སྙམ་དུ་དམ་ཆོས་བསྒྲུབ་པ་ལ། །ག་ལེ་སོས་དལ་མི་བྱེད་པར། །ད་ལྟ་ཉིད་དུ་འབད་པར་མཛོད། །མཁན་ཆེན་བོ་རྙི་ས་ཏྭ་ལ།།གསོལ་བ་བཏབ་ནས་གླུ་འདི་བླངས།།བོ་དྷི་ས་ཏྭའི་བྱེན་རླབས་ཀྱིས།།ཀུན་གྱིས་ལྷ་ཆོས་བསྒྲུབ་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།་ ཆོས་ཀུན་ཏུ་བཟང་བོ་དང་། །ལོངས་སྐུ་རྒྱལ་བ་རྡོ་རྗེ་འཆང་། །སྤྲུལ་སྐུ་ཤཱཀྱ་ཐུབ་པ་སོགས།།ཕྱོགས་བཅུའི་རྒྱལ་བ་སྲས་བཅས་རྣམས། །གར་བཞུགས་ཞིང་ནས་གནས་འདིར་བྱོན། །མདུན་གྱི་ནམ་མཁར་འཇའ་འོད་ཀློང་། །པདྨ་ཉི་ཟླའི་གདན་ལ་ ་བཞུགས། །སྨོན་ལམ་འགྲུབ་པའི་དབང་བོ་མཛོད། །བདག་གིས་འདིས་མཚོན་དུས་གསུམ་དུ། །བསགས་པའི་རྣམ་དཀར་དགེ་བའི་མཐུས། །སངས་རྒྱས་བསྟན་པ་དར་བ་དང་། །སེམས་ཅན་ཐམས་ཅད་བདེ་གྱུར་ཅིག །རྒྱལ་བའི་བསྟན་པ་མ་དར་ཡུལ། །དར་ཀྱང་ཉམས་པའི་ཡུལ་ཕྱོགས་སུ ། །བདག་གིས་བཤད་དང་225

སྒྲུབ་པ་ཡི། །བསྟན་པའི་རྒྱལ་མཚན་འཛུགས་པར་ཤོག །རྒྱལ་བ་སྲས་བཅས་གསུང་བཞིན་དུ།།བདག་གིས་མགུར་དབྱངས་བླངས་རྣམས་ཀྱིས། །དངོས་སམ་བརྒྱུད་ནས་བསྟན་འགྲོ་ལ།།ཕན་ཐོགས་རྒྱ་ཆེན་འབྱུང་བར་ཤོག །བདག་ཅག་དཔོན་སློབ་འཁོར་བཅས་ཀྱིས།།བླ་མེད་བྱང་ཆུབ་བསྒྲུབ་པ་ལ།།འགལ་རྐྱེན་བར་ཆད་མེད་པ་དང་། །མཐུན་རྐྱེན་ཕུན་སུམ་ཚོགས་པར་ཤོག །ལམ་བཟང་བསྒྲུབ་པའི་མཐུན་རྐྱེན་བསྒྲུབས། །འགལ་རྐྱེན་བར་ཆད་སེལ་རྣམས། །སྐྱེ་བ་ཀུན་ཏུ་རྣམ་དག་གི །ལམ་དང་འབྲལ་བར་མ་གྱུར་ཅིག །བདག་ནི་ནམ་ཞིག་སངས་རྒྱས་ཚེ། །སེམས་ཅན་སྤྱི་དང་ཁྱད་པར་དུ། །འབྲེལ་ཐོགས་ཀུན་གྱེ་ཐོག་མར་དྲངས། །འཁོར་གྱི་ཐོག་མར་འགྱུར་བར་ཤོག །བདག་ནི་མཐོང་ཐོས་དྲན་རེག་ཀུན།།ཚེ་འདིར་ཚེ་དང་བསོད་ནམས་རྒྱས། །ཕྱི་མར་མངོན་མཐོ་ལྷ་མི་འམ།།ངེས་ལེགས་ཐར་བའི་བདེ་ཐོབ་ཤོག །མདོར་ན་སེམས་ཅན་ཐམས་ཅད་ལ། །གཏེར་ཆེན་བུམ་བཟང་དཔག་བསམ་ཤིང་། །ནོར་བུ་ཉི་མ་ཇི་བཞིན་དུ།།བདག་གིས་ཕན་པ་ཆེར་ཐོགས་ཤོག །རྒྱལ་བ་སྲས་བཅས་བྱེན་རླབས་དང་།།ཆོས་ཉིད་བདེན་པའི་ནུས་མཐུ་དང་།།བདག་གི་ལྷག་བསམ་རྣམ་དག་མཐུས།།སྨོན་ལམ་ཅི་བཏབ་མྱུར་འགྲུབ་ཤོག །ཅེས་པ་འདི་ཡང་བྱ་བཏང་ཚོགས་དྲུག་རང་གྲོལ་གྱིས་ལྷག་བསམ་དག་པས་སྨོན་ལམ་བཏབ་པའོ།།226

སངས་རྒྱས་བྱང་ཆུབ་སེམས་དཔའ་དང་། །དཔའ་བོ་མཁའ་འགྲོ་ཆོས་སྐྱོང་རྣམས། །ཕྱོགས་བཅུའི་ཞིང་ཁམས་རབ་འབྱམས་ནས། །སྐད་ཅིག་ཡུད་ཙམ་གནས་འདིར་བྱོན། །མདུན་མཁར་འཇའ་འོད་འཁྱིལ་བའི་ཀློང་། །སྤྲིན་ཕུང་གཏིབས་པ་ལྟ་བུར་བཞུགས།།རྒྱལ་ཁམས་སྤྱི་དང་ཁྱད་པར་དུ།།གངས་ཅན་བོད་ཡུལ་མི་ཕྱུགས་རྣམས། །རྟག་ཏུ་བདེ་ཞིང་སྐྱིད་པའི་ཕྱིར། །བཀྲ་ཤིས་རྟགས་བརྒྱད་རྒྱལ་སྲིད་བདུན། །བཀྲ་ཤིས་རྫས་བརྒྱད་བདུད་རྩི་དང་། །ཨ་རུ་རྣམ་རྒྱལ་ལ་སོགས་པའི། །གང་ལ་གང་འདོད་ཆར་འབེབས་ཤིང་། །རོལ་མོ་དུ་མའི་སྒྲ་དང་བཅས། །ཤིས་བརྗོད་གླུ་དབྱངས་སྒོག་པར་གྱུར། །བླ་མ་ཡིད་དམ་བཀྲ་ཤིས་ཤོག །སངས་རྒྱས་བྱང་སེམས་བཀྲ་ཤིས་ཤོག །དཔའ་བོ་མཁའ་འགྲོའི་བཀྲ་ཤིས་ཤོག །ཆོས་སྐྱོང་སྲུང་མའི་བཀྲ་ཤིས་ཤོག །ཕྱོགས་བཅུའི་རྒྱལ་བ་ཐམས་ཅད་ཀྱི། །རྡོ་རྗེ་སྐུ་ཡི་བཀྲ་ཤིས་ཤོག །ཚངས་དབྱངས་གསུང་གི་བཀྲ་ཤིས་ཤོག །འཁྲུལ་མེད་ཐུགས་ཀྱི་བཀྲ་ཤིས་ཤོག །ལོང་བ་རྣམས་ཀྱིས་མིག་གིས་མཐོང་། །འོན་པའི་རྣ་བས་སྒྲ་ཐོས་ཤིང་།།སྦྲུམ་མས་བུ་དང་བུ་མོ་གང་།།གནོད་མེད་བཙའ་བའི་བཀྲ་ཤིས་ཤོག །དབུལ་བོ་ཟས་གོས་ནོར་མེད་རྣམས། །ཟས་གོས་ནོར་རྣམས་རྙེད་པ་དང་།།ཡིད་ཆད་ཡིད་སོས་མྱ་ངན་ཅན།།དགའ་བ་རྒྱས་པའི་བཀྲ་ཤིས་ཤོག །སྐྲག་རྣམས་འཇིགས་མེད་བཅིངས་པ་227

གྲོལ།།མཐུ་མེད་མཐུ་ལྡན་མགྲོན་པོ་རྣམས།།ལམ་སྐབས་བདེ་ཞིང་དོན་རྣམས་ཀུན། །བསམ་བཞིན་འགྲུབ་པའི་བཀྲ་ཤིས་ཤོག །གྲུ་དང་གྲུ་ཆེན་ཞུགས་པ་རྣམས། །ཆུ་ཡི་ངོ་ངོགས་སུ་བདེར་ཕྱིན་ཅིང་། །མྱ་ངམ་ལམ་གོལ་མགྲོན་པོར་ཕྲད། །བདེ་བླག་བགྲོད་པའི་བཀྲ་ཤིས་ཤོག །ལོངས་སྤྱོད་ཕུན་སུམ་ཚོགས་ལྡན་ཞིང་། །ཕན་ཚུན་འཐབ་རྩོད་མེད་པ་དང་། །ལྷ་ཡི་ཡུལ་བཞིན་སེམས་ཅན་ཀུན། །བསམ་བཞིན་འགྲུབ་པའི་བཀྲ་ཤིས་ཤོག །ཆར་ཆུ་དུས་སུ་འབབ་པ་དང་། །ལོ་ཏོག་ཕུན་སུམ་ཚོགས་པ་འཁྲུངས། །སྨན་རྣམས་ནུས་མཐུ་དང་ལྡན་ནས། །ནད་ཀུན་སེལ་བའི་བཀྲ་ཤིས་ཤོག །རྒྱལ་བློན་ཆོས་བཞིན་བྱེད་པ་དང་། །མཁའ་འགྲོ་སྲིན་པོ་ལ་སོགས་པ། །བྱམས་དང་སྙིང་རྗེ་བྱང་ཆུབ་ཀྱི། །སེམས་དང་ལྡན་པའི་བཀྲ་ཤིས་ཤོག །སངས་རྒྱས་བསྟན་པ་དར་ཞིང་རྒྱས།།བསྟན་འཛིན་སྐྱེས་བུའི་སྐུ་ཚེ་བརྟན། །དགེ་འདུན་ཕན་ཚུན་ཐུགས་མཐུན་ཞིང་། །ཆོས་བཞིན་བྱེད་པའི་བཀྲ་ཤིས་ཤོག །སེམས་ཅན་ཐམས་ཅད་ཚེ་རིང་ཞིང་། །བསོད་ནམས་ཀླུང་རྟ་སྙན་གྲགས་རྒྱས། །སྡིག་པས་སྤངས་ནས་དགེ་བའི་ལས། །རྟག་ཏུ་བྱེད་པའི་བཀྲ་ཤིས་ཤོག །སྒོས་སུ་གངས་ཅན་བོད་ཡུལ་གྱི། །ས་བཅུད་ཉམས་པ་སླར་འཕེལ་ནས། །མི་ཕྱུགས་རྫོགས་ལྡན་དུས་བཞིན་དུ། །བདེ་ཞིང་སྐྱིད་པའི་བཀྲ་ཤིས་ཤོག །ཡང་སྒོས་ཡུལ་འདིའི་མི་228

ཕྱུགས་ཀུན། །ཉིན་མོ་གང་དུ་སོང་ཡང་བདེ། །མཚན་མོ་གང་དུ་ཉལ་ཡང་བདེ། །རྟག་ཏུ་བདེ་བའི་བཀྲ་ཤིས་ཤོག །མདོར་ན་འགྲོ་ཀུན་སྡུག་བསྔལ་དང་། །སྡུག་བསྔལ་རྒྱུ་དང་བྲལ་གྱུར་ནས། །ཕུན་སུམ་ཚོགས་པའི་བདེ་བ་དང་། །བདེ་རྒྱུ་ལྡན་པའི་བཀྲ་ཤིས་ཤོག །སངས་རྒྱས་གོ་འཕང་མ་ཐོབ་བར།།རྨི་ལམ་དུ་ཡང་སྡུག་མི་མྱོང་།།ཟག་བཅས་ལྷ་མིའི་བདེ་བ་དང་། །འབྲལ་བ་མེད་པའི་བཀྲ་ཤིས་ཤོག །ཡང་དག་རྫོགས་པའི་སངས་རྒྱས་ཀྱི། །གོ་འཕང་རིན་པོ་ཆེ་ཐོབ་ནས། །ཟག་མེད་ཐར་བའི་བདེ་སྐྱིད་ལ། །འབྲེལ་མེད་སྤྱོད་པའི་བཀྲ་ཤིས་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།རྣལ་འབྱོར་གྱི་དབང་ཕྱུག་རྗེ་བཙུན་ཞབས་དཀར་རྡོ་རྗེ་འཆང་ཆེན་པོས་མཆོག་དམན་བར་མའི་གདུལ་བྱར་གང་ལ་གང་འཚམ་གྱི་རྡོ་རྗེའི་མགུར་དཔག་ཏུ་མེད་པ་བཞེངས་པ་ཡི་གེར་འཁོད་པའི་ནང་ཚན་ལས་མཚོ་སྙིང་དབེན་པའི་དགའ་ཚལ་ནས་དད་ཅན་ཡོན་བདག་ཕོ་མོ་རྣམས་ལ་་་་་་་གདམས་པའི་སྐོར་ཏེ་གསུམ་པའོ།།229

མཚོ་སྙིང་མ་ཧཱ་དེ་བ་ནས་ཡུལ་ཕྱོགས་གདུལ་བྱས་ཞུས་ལན་ཆབ་ཤོག་གི་སྐོར།ན་མོ་གུ་རུ། ཕུན་ཚོགས་ཚོགས་གཉིས་ཀྱིས་བསྐྲུན་སྐུ་མཆོག་མཚན་དཔེའི་དཔལ་དུ་འབར།།གསུང་སྙན་སྙན་འཇེབས་ཚངས་དབྱངས་ཆོས་སྒྲས་འཇིག་རྟེན་གསུམ་པོ་འགེངས། །ཟབ་གསལ་གསལ་སྟོང་ཐུགས་ནི་སྲིད་ཞིར་མི་གནས་ཆོས་ཀུན་གཟིགས། །ཕ་མ་མ་གྱུར་འགྲོ་བའི་སྐྱབས་གཅིག་ཆོས་རྒྱལ་གཙུག་གིས་མཆོད། །དངོས་བརྒྱུད་བླ་མའི་བྱེན་རླབས་ཆུ་འཛིན་འགྲོ་བླའི་མཁའ་་་་་་་་དབྱེངས་སྤྲོས། །ཡི་དམ་ཞི་ཁྲོའི་དངོས་གྲུབ་རྣམ་གཉིས་ཆར་གྱི་རྒྱུན་བཟང་ཕབ། །མཁའ་འགྲོ་སྲུང་མའི་འཕྲིན་ལས་རྣམ་བཞིས་གདུལ་བྱའི་ཞིང་ས་བཀྲམ། །ཕན་བདེའི་ལོ་ཡག་སྙེ་མས་རེ་ལྟོས་འགྲོ་ཀུན་ཚིམ་མཛོད་ཀྱེ། །སྤྱིར་ན་ལུས་ཅན་གང་གིས་རང་ཉིད་མཐོང་ཐོས་དྲན་རེག་དང་། །འདྲ་སྐུ་མཐོང་དང་མགུར་དབྱངས་ཐོས་ཚད་ངན་སོང་སྐྱེ་སྒོ་ཁེགས། །བདེ་འགྲོ་ཐར་བའི་གྲུ་གཟིངས་ལ་བརྟེན་རྣམ་མཁྱེན་ནོར་བུའི་གླིང་།།རིང་མིན་བདེ་བླག་བགྲོད་པར་སྲས་བཅས་རྒྱལ་བས་བྱེན་གྱིས་རློབས། །སྒོས་སུ་སྐྱེ་བར་འབྲེལ་བའི་བླ་མ་མཆེད་ལྕམ་ཡོན་བདག་གིས། །བརྩེ་གདུང་དག་230 ་

སྣང་དད་པའི་སྒོ་ནས་བཀའ་མཆིད་རི་མོའི་སྐྱེས། །བསྩལ་བའི་མཆིད་ལན་སྤྲོས་པ་འདིས་ཀྱང་བསྟན་དང་འགྲོ་བ་ལ། །ཕན་ཐོགས་འབྱུང་བར་རྩ་གསུམ་ལྷ་ཡི་དངོས་གྲུབ་ཆར་དུ་བསྙིལ། །ཚུལ་བཞིན་ཉམས་སུ་ལེན་པའི་སློབ་མ་ཡང་སློབ་ཐམས་ཅད་ལ།།དམ་ཅན་ཆོས་སྐྱོང་དཀར་ཕྱོགས་ལྷ་ཡི་བྱང་ཆུབ་མ་ཐོབ་བར། །ལུས་དང་དྲི་བཞིན་འགྲོགས་ལ་ལམ་མཆོག་སྒྲུབ་ལ་ཉེར་འཚེའི་་་་རིགས། །གཏན་ནས་བརླག་པའི་འཕྲིན་ལས་ནམ་ཡང་གཡེལ་མེད་མཛད་དུ་གསོལ། །ཞེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།ཕྱོགས་རྣམས་ཀུན་གསལ་གྱི་རིན་ཆེན་བྲག་སྟེང་ན། །བྱ་བཏང་རྣལ་འབྱོར་ངས་དགའ་སྤྲོའི་རྒྱང་གླུ་འཐེན།།ས་ཆུ་རབ་ཏུ་དྲོས་མྱུ་གུ་འཁྲུངས་པ་ཡིས། །སྐྱེ་འགྲོ་ཐམས་ཅད་ལ་དགའ་སྤྲོའི་ཉི་མ་ཤར། །གཡུ་འབྲུག་སྔོན་མོ་ཡིས་གསུང་སྙན་བསྒྲགས་པ་ཡིས།།རྨ་བྱ་ཐམས་ཅད་ལ་དགའ་སྤྲོའི་ཉི་མ་ཤར། །ཟིམ་བུའི་སྦྲང་ཆར་དེ་དལ་བུས་བབས་པ་ཡིས། །ཁུ་བྱུག་ཐམས་ཅད་ལ་དགའ་སྤྲོའི་ཉི་མ་ཤར། །ཁུ་བྱུག་སྐད་སྙན་དེ་ལྷང་ལྷང་བསྒྲགས་པ་ཡིས། །མི་རྣམས་ཐམས་ཅད་ལ་དགའ་སྤྲོའི་ཉི་མ་ཤར། །འཇའ་ཚོན་རི་མོ་དེ་ལམ་ལམ་ཤར་བའི་ཚེ། །བྱེས་པ་ཐམས་ཅད་ལ་དགའ་སྤྲོའི་ཉི་མ་ཤར། །སྔོ་ལྗང་རྩི་ཤིང་དང་མེ་ཏོག་རྒྱས་པ་ཡིས། །འབྲོག་པ་ཐམས་ཅད་ལ་དགའ་སྤྲོའི་ཉི་མ་ཤར། །ལོ་ལེགས་231

ཕུན་ཚོགས་ཀྱི་སྙེ་མ་འཁྲུངས་པ་ཡིས། །ཞིང་བ་ཐམས་ཅད་ལ་དགའ་སྤྲོའི་ཉི་མ་ཤར། །དབྱར་ཟས་ཟྭ་ཆོད་དང་ཤིང་འབྲས་སྨིན་པ་ཡིས། །རི་བ་ཐམས་ཅད་ལ་དགའ་སྤྲོའི་ཉི་མ་ཤར། །ཞེས་པ་འདི་ཡང་ཚོགས་དྲུག་རང་གྲོལ་གྱིས་དབྱར་དུས་ཤིག་ཏུ་ཕྱི་རོལ་ཏུ་ཁམས་གསེང་བྱས་པས་སྣང་བ་སྤྲོ་བའི་་་་་་ཤུགས་ཀྱིས་རྦ་རླབས་ཆལ་ཆིལ་གཡོ་ཞིང་ཆུ་བྱ་དར་དིར་སྒྲོག་པའི་མཚོ་སྙིང་དབེན་པའི་དགའ་་་་་་་ཚལ་ལྷོ་ཡི་བྲག་སྟེང་ཞིག་ནས་བླངས་པའོ།།དབྱིངས་ཁྱབ་གདལ་ཆོས་སྐུའི་ལྷ་ལམ་དུ། །བྱམས་བརྩེ་བའི་ཆུ་འཛིན་རབ་དཀྲིགས་ནས། །གསུང་ཆོས་ཀྱི་ཆར་བ་འབེབས་མཛད་པའི། །ཕ་ཆོས་རྒྱལ་སྤྱི་གཙུག་རྒྱན་དུ་བཞུགས། །ངས་ཕ་ཡུལ་བཞག་ནས་མཚོ་སྙིང་བསྙེགས། །ཉམས་དགའ་བའི་མཚོ་སྙིང་རི་བོ་ནས། །ཆོས་ཟབ་མོ་ཚུལ་བཞིན་ཉམས་བླངས་ཚེ། །སེམས་སྐྱིད་པའི་ལྟད་མོ་སྣ་ཚོགས་མཐོང་། །མཚོ་གཡུ་ཡི་མཎྜལ་ལྟ་བུའི་སྟེང་། །བྱ་ངང་བ་སྐྱ་སེར་ལ་སོགས་པའི། །ཆུ་བྱའི་ཚོགས་ཚོམ་བུ་བཀོད་བཞིན་མཇེས། །ཀུན་རྒྱུན་དུ་སྐད་སྙན་བསྒྲགས་པ་ཡིས། །སེམས་སྐྱིད་དུ་བཅུག་པའི་རྣལ་འབྱོར་ངས། །ངག་སྙན་པས་ལྷང་ལྷང་རྒྱང་གླུ་བླངས། །མི་སྐལ་ལྡན་ཡོད་ན་གནས་འདིར་ཤོག །འཁོར་ཉེ་དུ་ཞོག་ལ་མྱུར་དུ་ཤོག །བྱང་ངོས་ཀྱི་ལྗོན་ཤིང་རྩེ་མོ་དང་། །རིའི་ངོས་ན་རབ་ཏུ་མཛེས་པ་ཡི། །བྱེའུ་མང་བོ་འཕུར་ལྡིང་གཡོ་བཞིན་དུ། །སྐད་སྙན་མོ་དར་དིར་འབྱིན་པ་ཡིས། །སེམས་སྐྱིད་དུ་བཅུག་པའི་རྣལ་འབྱོར་ངས། །ངག་སྙན་232

པས་ལྷང་ལྷང་རྒྱང་གླུ་བླངས། །མི་སྐལ་ལྡན་ཡོད་ན་གནས་འདིར་ཤོག །དྲི་བཟང་བོ་འཐུལ་བའི་སྨན་སྣ་དང་། །སྔོ་ཚོད་མ་མང་བོས་ཁོར་ཡུག་གང་། །སྤང་རབ་མཛེས་བདེ་འཇམ་ཡངས་པ་རུ། །ཁམས་གསེང་ཕྱིར་ལན་རེ་ཕྱིན་པའི་ཚེ། །སེམས་སྐྱིད་དུ་བཅུག་པས་རྣལ་འབྱོར་ངས། །ངག་སྙན་པས་ལྷང་ལྷང་རྒྱང་གླུ་བླངས། །མི་སྐལ་ལྡན་ཡོད་ན་གནས་འདིར་ཤོག །འཁོར་ཉེ་དུ་ཞོག་ལ་མྱུར་དུ་ཤོག །མདོག་མི་གཅིག་མེ་ཏོག་གཞོན་ནུའི་ཚོགས། །ཀུན་འཛུམ་དགོད་བྱེད་པའི་ཁོར་ཡུག་ན། །རྐང་དྲུག་ལྡན་སྦྲང་མའི་ཚོགས་རྣམས་ཀྱིས། །གར་བྱེད་བཞིན་གླུ་དབྱངས་བླངས་པ་ཡིས། །སེམས་སྐྱིད་དུ་བཅུག་པས་རྣལ་འབྱོར་ངས། །ངག་སྙན་པས་ལྷང་ལྷང་རྒྱང་གླུ་བླངས། །མི་སྐལ་ལྡན་ཡོད་ན་གནས་འདིར་ཤོག །འཁོར་ཉེ་དུ་ཞོག་ལ་མྱུར་དུ་ཤོག །མ་མཁའ་འགྲོ་དཀར་ཕྱོགས་ལྷ་རྣམས་ཀྱིས། །ཆོས་སྒྲུབ་པའི་མཐུན་རྐྱེན་ཐམས་ཅད་བསྒྲུབས། །རྐྱེན་ཕྱི་ནང་བར་ཆད་ཀུན་བསལ་བས། །ཕྱི་སྒྱུ་མའི་ལུས་པོ་བདེ་བ་ཡིས། །སེམས་སྐྱིད་དུ་བཅུག་པས་རྣལ་འབྱོར་ངས།།ངག་སྙན་པས་ལྷང་ལྷང་རྒྱང་གླུ་བླངས། །མི་སྐལ་ལྡན་ཡོད་ན་གནས་འདིར་ཤོག །འཁོར་ཉེ་དུ་ཞོག་ལ་མྱུར་དུ་ཤོག །རིའི་མཐའ་མ་མཚོ་ཡིས་ཡོངས་བསྐོར་བས། །གཞན་ཕྱི་རོལ་ཡོན་བདག་ཕོ་མོ་དང་། །དགྲ་ཇག་རྐུན་ལ་སོགས་འོང་སྐབས་མེད། །233

གཏམ་ཆགས་སྡང་ཁ་སྐད་མི་ཐོས་པས། །སེམས་སྐྱིད་དུ་བཅུག་པས་རྣལ་འབྱོར་ངོས། །ངག་སྙན་པས་ལྷང་ལྷང་རྒྱང་གླུ་བླངས། །མི་སྐལ་ལྡན་ཡོད་ན་གནས་འདིར་ཤོག །འཁོར་ཉེ་དུ་ཞོག་ལ་མྱུར་དུ་ཤོག །ཕ་བླ་མར་དད་གུས་དྲག་པོ་དང་། །མར་འཁོར་བའི་ཆོས་ལ་ངེས་འབྱུང་དང་། །མ་ཉམ་ཐག་འགྲོ་ལ་བྱམས་སྙིང་རྗེ། །བྱང་ཆུབ་ཀྱི་སེམས་བཟང་སྐྱེས་པ་ཡིས། །སེམས་སྐྱིད་དུ་བཅུག་པས་རྣལ་འབྱོར་ངས། །ངག་སྙན་པས་ལྷང་ལྷང་རྒྱང་གླུ་བླངས།།མི་སྐལ་ལྡན་ཡོད་ན་གནས་འདིར་ཤོག །འཁོར་ཉེ་དུ་ཞོག་ལ་མྱུར་དུ་ཤོག །ཕྱིའི་ཅིར་སྣང་སེམས་ཀྱི་རོལ་བ་དང་། །དེ་ཀུན་ཀྱང་སྒྱུ་མ་ལྟ་བུར་གོ །སེམས་ཁྱབ་གདལ་སྟོང་གསལ་ཆོས་སྐུར་ཤེས། །ཉམས་རྟོགས་པ་ཅུང་ཟད་སྐྱེས་པ་ཡིས། །སེམས་སྐྱིད་དུ་བཅུག་པས་རྣལ་འབྱོར་ངས། །ངག་སྙན་པས་ལྷང་ལྷང་རྒྱང་གླུ་འཐེན། །མི་སྐལ་ལྡན་ཡོད་ན་གནས་འདིར་ཤོག །འཁོར་ཉེ་དུ་ཞོག་ལ་མྱུར་དུ་ཤོག །ང་རྣལ་འབྱོར་གཡུ་འབྲུག་སྔོན་མོའི་ལུས། །གོས་ངུར་སྨྲིག་ལྷོ་སྤྲིན་གསར་བས་གཡོགས། །གནས་མཚོ་སྙིང་ནམ་མཁའི་ཁམས་ན་མཛེས། །གླུ་རབ་སྙན་སྒྲ་དབྱངས་ལྷང་ལྷང་སྒྲོག །གླུ་སྙན་མོའི་འབྲུག་སྒྲ་འདི་ཐོས་པའི། །མི་སྐལ་ལྡན་རྨ་བྱ་གཞོན་ནུ་ཚོས། །གནས་འདི་འདྲའི་ལྗོན་ཤིང་ཡལ་ག་ནས། །ཆོས་ཉམས་ལེན་གར་སྟབས་བྱེད་པར་ཤོག །ཅེས་པ་འདི་ཡང་རེབ་གོང་གྲུ་བ་234

ཚོགས་དྲུག་རང་གྲོལ་གྱིས་ཉམས་དགའ་བའི་ཤུགས་ཀྱིས་སྐལ་ལྡན་ལས་འཕྲོ་ཅན་རྣམས་ཆོས་ལ་་་་་བསྐུལ་བའི་ཕྱིར་མཚོ་སྙིང་ལྷ་ཡུལ་གཉིས་པ་ནས་བླངས་པའོ།།ཡང་སྐབས་ཤིག་སློབ་བུ་པདྨ་རང་གྲོལ་གྱིས་ཁྱོད་ཀྱིས་སྐྱིད་གྲུ་ཞིག་ལོངས་ཞེས་སྨྲས་པའི་་་་་་་ལན་དུ།སྐྱེ་འཆི་མེད་པདྨ་འབྱུང་གནས་ཀྱི། །སྤྲུལ་བ་དངོས་ཆོས་རྒྱལ་ཡབ་ཡུམ་དང་། །སྐུ་དྲིན་ཅན་ཚོགས་དྲུག་རང་གྲོལ་གསུམ། །བྱང་ཆུབ་ཀྱི་བར་དུ་སྐྱབས་སུ་འཛིན། །སྔོན་བྱོན་པའི་རྒྱལ་བ་སྲས་བཅས་ཀྱི། །ཞལ་བཟང་དེ་མཇལ་སྐབས་མ་མཆིས་ཀྱང་། །ལུང་རྟོགས་ཀྱི་ཡོན་ཏན་ཀུན་མངའ་བའི། །བླ་མ་དང་མཇལ་འདི་སྐལ་བ་བཟང་། །མདོ་སྔགས་ཀྱི་རྒྱ་ཆེའི་གཞུང་རྣམས་ལ། །ཐོས་བསམ་འདྲ་ཅུང་ཟད་མ་བྱས་ཀྱང་། །དམ་ཆོས་ཀྱི་སྙིང་བོ་རྫོགས་ཆེན་དང་། །མཇལ་བ་འདིར་བསམས་ཀྱིན་ང་རེ་སྐྱིད། །རྫོགས་ཆེན་གྱི་ཡང་དག་ལྟ་བ་ལ། །འགྱུར་མེད་ཀྱི་བརྟན་ཆ་མ་ཐོབ་ཀྱང་། །འཁྲུལ་མེད་ཀྱི་ངེས་ཤེས་རྙེད་པ་ཡིས། །ཉམས་རྟོགས་ཀྱི་ཉི་མ་འཆར་སྙམ་དགའ། །སྣོད་བཅུད་ཀུན་ལྷ་དང་ཞིང་ཁམས་སུ། །མ་ཤར་ཀྱང་མཚོ་སྙིང་དབེན་གནས་དང་། །ཆོས་མཐུན་གྱི་གྲོགས་དང་མཇལ་བ་ཡིས། །འོག་མིན་དུ་སླེབས་འདྲའི་དགའ་སྤྲོ་ཤར། །ཉོན་མོངས་ཀུན་རང་གྲོལ་མ་སོང་ཡང་། །མཚོ་སྙིང་གི་གནས་འདི་དབེན་པའི་མཐུས། །ཉོན་མོངས་ཀུན་ད་ལྟ་བག་ལ་ཞ། །སྡོམ་གསུམ་དང་ངང་གིས་ལྡན་པས་སྐྱིད། །བདག་པོ་ལས་གཞན་དག་235

གཅེས་འཛིན་པའི། །བྱང་སེམས་ཀྱི་རྣམ་ཐར་སྐྱོང་དཀའ་ཡང་། །དགྲ་གཉེན་གཉིས་གང་དང་མ་འབྲེལ་བའི། །ཆགས་སྡང་མེད་བཏང་སྙོམས་བྱུང་བས་དགའ། །རྗེ་བཙུན་ཁྱོད་ལྟ་བུར་སྤྲོས་མེད་ཀྱི། །ཏིང་ངེ་འཛིན་རྒྱུན་དུ་མ་བསྒོམས་ཀྱང་། །སྐབས་སྐབས་སུ་སྤྲོས་བཅས་དགེ་སྦྱོང་བཞག །བསྒོམ་བསྒོམས་ལྟར་བྱེད་འདི་དགོད་རེ་བྲོ། །འདི་འདྲ་ཡི་སྐྱིད་ཅིག་བྱུང་བ་དེ། །དྲིན་ཅན་གྱི་བླ་མའི་བཀའ་དྲིན་ཡིན། །དྲིན་ལན་དུ་ཚེ་དང་སྒྲུབ་པ་སྙོམས། །ཚེ་ཐག་དེ་རིང་བར་བྱེན་གྱིས་རློབས། །ཞེས་སྨྲས་པའོ། །གནས་ཡིད་འོང་མཚོ་སྙིང་ཁོར་ཡུག་གི །ཤིང་སྔོ་ལྗང་མེ་ཏོག་འདབ་རྒྱས་ཚེ། །ཕ་བླ་མའི་སྐུ་མཛེས་ཡང་ཡང་དྲན། །ཡིད་བག་ཕེབས་ཆུ་བྱ་སྣ་ཚོགས་ཀྱིས། །སྐད་སྙན་མོ་དར་དིར་སྒྲོག་པའི་ཚེ། །ཕ་བླ་མའི་གསུང་སྙན་ཡང་ཡང་དྲན། །སྟེང་མཐོ་ལ་ཡངས་པའི་ནམ་མཁའ་ལ། །སྤྲིན་མེད་པར་ས་ལེར་འདུག་པའི་ཆེ། །ཕ་བླ་མའི་ཐུགས་དགོངས་ཡིད་ལ་དྲན། །ཆུ་དྭངས་བསིལ་རྙོག་མེད་མཚོ་སྔོན་ལ། །རླབས་ཆུ་གཉེར་རི་མོ་གཡོ་བའི་ཚེ། །ཕ་བླ་མའི་ཡོན་ཏན་ཡང་ཡང་དྲན། །ཤར་རི་བོའི་རྩེ་ནས་ནམ་མཁའ་ལ། །འོད་ལམ་ལམ་ཉི་མ་ཤར་བའི་ཚེ། །ཕ་བླ་མའི་འཕྲིན་ལས་ཡང་ཡང་དྲན། །ཕ་དྲིན་ཆེན་བླ་མ་རིན་པོ་ཆེ། །ཞིང་དག་པ་རབ་འབྱམས་གར་བཞུགས་ཀྱང་། །བུར་ཡེ་ཤེས་སྤྱན་གྱིས་རྒྱང་236

ནས་གཟིགས། །ཞེས་པ་འདི་ཡང་ཉིན་གཅིག་ཕ་བླ་མ་ཆོས་རྒྱལ་ངག་གི་དབང་བོ་དྲན་པའི་ཤུགས་ཀྱིས་སྨྲས་པའོ།།གྲངས་མེད་འགྲོ་བ་ཡོངས་ཀྱི་སྐྱབས། །ཟླ་མེད་པདྨ་འབྱུང་གནས་དང་། །དབྱེར་མེད་དྲིན་ཅན་བླ་མ་རྗེ། །ཆོས་མེད་བུ་ལ་བརྩེ་བས་དགོངས། །དགེ་སྡིག་བླང་དོར་ཅང་མི་ཤེས། །དགེ་སྦྱོང་གཟུགས་བརྙན་རི་བ་ལ། །དགེ་ལེགས་གཞི་གཅིག་མགོན་ཁྱོད་ཀྱིས། །དགེ་ལ་བསྐུལ་བའི་ཞལ་གདམས་གནོངས། །དུས་གསུམ་མཁྱེན་པ་པད་འབྱུང་དངོས། །དུས་སྙིགས་འགྲོ་བའི་མགོན་ཁྱོད་དང་།།དུས་རྣམ་ཀུན་ཏུ་མི་འབྲལ་བར།།དུས་འདི་ལྟ་བུར་འགྱུར་བར་ཤོག །མཉམ་མེད་མཚོ་སྐྱེས་རྡོ་རྗེ་དང་།།དབྱེར་མེད་ཚོགས་དྲུག་རང་གྲོལ་ལ།།ཆོས་མེད་བློ་བཟང་རིན་ཆེན་གྱིས།།ཟོལ་མེད་སྒོ་གསུམ་གུས་པས་ཕུལ། །ཞེས་པ་འདི་བསྐུལ་བའི་ལན་དུ།རིགས་རྒྱུད་མཐོ་ཞིང་བླང་དོར་གནས། །རིག་ནས་གཞན་ལ་སྟོན་མཁས་པའི། །རིན་འཛིན་ངག་གི་དབང་བོ་ཡིས། །རིགས་བཟང་བུ་ལ་ཐུགས་རྗེས་གཟིགས། །ཚར་རྒྱུ་མེད་པའི་ལས་དང་གཅིག །མགུ་མེད་མི་ཡི་ངོ་སྲུང་གཉིས། །སྐྱོ་ངལ་མེད་པའི་ལོང་གཏམ་གསུམ། །ཆོས་དང་འགལ་བས་རྒྱབ་ཏུ་སྐྱུར། །བདག་ཏུ་བཟུང་བའི་གནས་དང་གཅིག །ཁ་ལན་རེ་བའི་ཚོགས་དང་གཉིས། །ངོ་སྲུང་དགོས་པའི་གཡོག་པོ་གསུམ། །ཆོས་དང་འགལ་237

བས་རྒྱབ་ཏུ་སྐྱུར། །སློབ་དཔོན་མཁྱེན་རྒྱ་ཆུང་དང་གཅིག །སློབ་མ་དད་པ་མེད་དང་གཉིས། །དམ་ཚིག་མི་བརྩི་མཆེད་གྲོགས་་་་གསུམ། །ཆོས་དང་འགལ་བས་རྒྱབ་ཏུ་སྐྱུར། །བཟའ་ཚོ་རྒྱུན་དུ་འཐབ་དང་གཅིག །བུ་དང་ཚ་བོ་མང་དང་གཉིས། །བསྐྱངས་ཀྱང་ཁེངས་པའི་འཁོར་གཡོག་གསུམ། །ཆོས་དང་འགལ་བས་རྒྱབ་ཏུ་སྐྱུར། །སེར་སྣ་ཟེར་བའི་ཕན་ཕན་པོ། །ཕན་པར་བཟུང་ནས་ཕམ་སྟེར་བའི། །སེར་སྣ་དགྲ་བོ་ཡིན་པ་དེ། །ཨེ་ཤེས་ཤེས་ན་རྒྱབ་ཏུ་སྐྱུར། །གཏི་མུག་ཟེར་བའི་ཕན་ཕན་པོ།།ཕན་པར་བཟུང་ནས་ཕམ་སྟེར་བའི།།གཏི་མུག་དགྲ་བོ་ཡིན་པ་དེ།།ཨེ་ཤེས་ཤེས་ན་རྒྱབ་ཏུ་སྐྱུར། །ཉེ་འབྲེལ་ཟེར་བའི་ཕན་ཕན་པོ།།ཕན་པར་བཟུང་ནས་ཕམ་སྟེར་བའི། །ཉེ་འབྲེལ་དགྲ་བོ་ཡིན་པ་དེ། །ཨེ་ཤེས་ཤེས་ན་རྒྱབ་ཏུ་སྐྱུར། །ལེ་ལོ་ཟེར་བའི་ཕན་ཕན་པོ། །ཕན་པར་བཟུང་ནས་ཕམ་སྟེར་བའི། །ལེ་ལོ་དགྲ་བོ་ཡིན་པ་དེ། །ཨེ་ཤེས་ཤེས་ན་རྒྱབ་ཏུ་སྐྱུར། །རྒྱབ་ཏུ་བསྐྱུར་དགོས་བརྒྱད་ཀྱི་གླུ། །གླུ་བ་ཚོགས་དྲུག་རང་གྲོལ་བླངས། །བླངས་པ་འདི་ཐོས་དད་ཅན་རྣམས། །རྣམ་དག་ལྷ་ཆོས་བྱེད་པར་ཤོག །ཅེས་སྨྲས་པའོ། །ཨེ་མ་སྐྱབས་མགོན་རིན་པོ་ཆེ། །ང་ཡི་ཉེ་གནས་དགེ་སློང་དང་། །སྨན་རམས་ངག་དབང་བཀྲ་ཤིས་དང་། །བྱ་བཏང་གླིང་རྒྱའི་བསྟན་འཛིན་གསུམ། །ཞལ་གདམས་ཤིག་ཞུས་བཤད་ཡོད་238

པས། །བརྩེ་བས་མགུར་ཞིག་གནང་བར་ཞུ། །ཞེས་པ་འདི་ཡང་སློབ་བུ་པདྨ་རང་གྲོལ་གྱིས་སྨྲས་པའི་ལན་དུ།སེམས་ཅན་ལ་གནོད་སེམས་ངན་གདུག་རྩུབ་ཅན། །མ་རུངས་དགྲ་རྣམས་མ་ལུས་ཐབས་ཀྱིས་བཏུལ། །མ་གྱུར་འགྲོ་རྣམས་མ་ལུས་བདེ་ལ་འགོད།།བསྟན་པ་སྐྱོང་བའི་བསྟན་འཛིན་རྒྱལ་པོར་འདུད། །ཀྭ་ཡེ་ཆོས་མཐུན་སྨན་པའི་རབ་འབྱམས་དང་། །ཁ་མཁས་ཁོག་དཀར་ཉེ་གནས་དགེ་སློང་དང་། །ག་རེད་སྙམ་དུ་འཁོར་བའི་སྡུག་བསྔལ་བསམ། །ང་བཞིན་བྱ་བཏང་བྱེད་པའི་བསྟན་འཛིན་གསུམ། །ཅ་ཅོ་མ་སྨྲ་རྣལ་འབྱོར་གླུ་འདིར་ཉོན། །ཆ་ལང་རྔ་དྲིལ་དུང་བུས་གྲོང་ཆོག་བྱས། །ཇ་རས་གོས་དར་བསོགས་ནས་ཁྱེར་ས་མེད།།ཉ་རོ་བཞིན་དུ་ལུས་ཀྱང་བཞག་ནས་འཆི། །ཏ་ཟིག་རྒྱལ་ལྟར་གོས་ནོར་འཛོམས་ན་ཡང་། །ཐ་མ་ཐམས་ཅད་འཛད་པ་མི་ཤེས་སམ། །ད་ནས་བཟུང་སྟེ་ཟས་གོས་ནོར་མ་གསོགས། །ན་འཆིས་མ་གཏུགས་གཞོན་དུས་ཆོས་ལ་འབོད། །པ་སངས་ལྟ་བུར་མཐོ་ཡང་སྲིད་པའི་མཚོའི ཕ་མཐར་མ་སོན་བར་དུ་བདེ་མེད་པས། །བཱ་ལ་ཧ་འདྲའི་དམ་རྟེན་ཐོབ་དུས་འདིར།།མ་འདུག་འཁོར་བའི་མཚོ་ལས་ཐར་ཐབས་གྱིས།།ཙ་ཡིས་ཁྲམ་པ་ཇི་བཞིན་གཞན་མ་བསླུ། །ཚྭ་སྒོག་དུད་བཙོང་རྒྱ་བཞིན་ཚོང་མ་བྱེད། །ཛ་རེ་ཛེ་རེའི་ཤིང་བཞིན་ཚིག་མ་རྩུབ། །ཝ་239

དང་སྤྱང་ཀི་གཉིས་བཞིན་འགྲོ་འདུག་སྤོངས། །ཞྭ་ལྷམ་གོས་རྒྱན་མཛེས་དང་ཤ་ཐུད་སོགས། །ཟ་མ་བཟང་བོ་ཟོས་ནས་དུ་སངས་རྒྱས།།འ་རོགས་ཆ་བོ་མཆོར་དང་ཟས་མ་དགའ།།ཡ་མཚན་ཅན་གྱི་བླ་མའི་མགོའི་སྟེང་དུ། །རྭ་སྒོམས་གསུངས་ཀྱང་ཐེ་ཚོམ་མ་བྱེད་པར། །ལ་ལུང་གཉིས་ཀྱི་བྲག་ཁུང་འགོ་རིས་སུ།།ཤ་སྟག་གྱིས་ལ་སྒོམས་དང་ཉམས་རྟོགས་འཆར། །ས་ལམ་ཡོན་ཏན་མ་ལུས་མཐར་ཕྱིན་ཚེ། །ཧ་ཧ་ཁྱེད་གསུམ་སྤྲུལ་བ་གྲངས་མེད་བཀྱེ། །ཨ་མའི་གཙོ་བྱས་འགྲོ་ཀུན་དྲངས་ན་ཆོག །དགེ་འདིས་ཆོས་མཐུན་ཁོག་དཀར་བྱ་བཏང་བ། །གསུམ་གྱི་ཆོས་སྒོ་མཐའ་རུ་ཐོན་པར་ཤོག །ཅེས་སྨྲས་པའོ།།ཨོ་རྒྱན་པད་འབྱུང་ནི་སྙིགས་དུས།།བསྟན་དང་འགྲོ་བ་ཀུན་དོན་དུ། །སླར་ཡང་མི་གཟུགས་སུ་བྱོན་པའི། །དྲིན་ཅན་བླ་མ་ལ་འདུད་དོ། །རེབ་གོང་སྟོད་སྨད་ཀྱི་སྔགས་འཆང་། །ཨོ་རྒྱན་རྗེས་འཇུག་གི་ཚོགས་རྣམས།།རྣམ་དཀར་དགེ་བ་ལ་བསྐུལ་བའི།།ཞལ་གདམས་མགུར་དབྱངས་ཤིག་གསུངས་ལགས། །ཞེས་པ་འདི་ཡང་སློབ་བུ་པདྨ་རང་གྲོལ་གྱིས་སྨྲས་པའི་ལན་དུ།སྐྱེས་མཆོག་མཆོག་ཐུན་དངོས་གྲུབ་བརྙེས་ཚར་ཀྱང་།།འགྲོ་རྣམས་རྣམ་དཀར་དགེ་ལ་འགོད་པའི་ཕྱིར། །སྣ་ཚོགས་ཚོགས་གཉིས་བསགས་ནས་བརྡ་ཆོས་སྟོན། །ཨེ་མ་མ་གྱུར་འགྲོ་མགོན་བླ་240

མར་འདུད། །རང་ཡུལ་ཕ་མ་ཕ་ཚན་ཞིང་ཁང་བསྐྱུར། །རང་གཞན་གཉིས་ཀ་འཚེངས་པའི་ལམ་ཞིག་ནི། །རང་གིས་ཨེ་རྙེད་བལྟ་བའི་བསམ་བཟང་ངས། །རང་སེམས་རྣམ་པར་དག་པས་གླུ་དབྱངས་ལེན།།རང་དོན་ཡོངས་རྫོགས་མཐར་ཕྱིན་བླ་མ་ལ།།རང་ལ་གང་ཡོད་ཕུལ་ནས་གདམས་པ་ཞུས།།རང་རང་གང་མོས་ཟབ་ཆོས་ཉམས་ལེན་པའི། །རང་དང་རིགས་མཐུན་རེབ་གོང་སྔགས་འཆང་ཉོན།།མཚན་ལྡན་བླ་མ་སུ་ཞིག་མཐོང་ན་ཡང་། །དམ་ལྡན་མཆེད་གྲོགས་རྣམས་ལ་རབ་བསྐུལ་ལ། །བརྒྱུད་ལྡན་ཟབ་མོའི་ཆོས་ལ་ལེགས་པར་ཉོན། །སྣོད་ལྡན་རྣམས་ལའང་སྤེལ་ཅིག་སྔགས་འཆང་ཚོ།།མི་ལུས་རིན་ཆེན་རྙེད་དཀའ་རྙེད་ན་ཡང་། །མི་རྟག་མྱུར་དུ་འཇིག་པའི་ཚུལ་སོམས་ལ། །མི་ནོར་ཟས་ལ་ཆགས་ཞེན་མ་ཆེ་བར། །མི་འགྱོད་ལྷ་ཆོས་མཛོད་ཅིག་སྔགས་འཆང་ཚོ། །ལས་འབྲས་དཀར་ནག་གང་བྱས་རྗེས་སུ་འབྲངས། །ལས་ཀྱི་དབང་གིས་རེབ་གོང་སར་སྐྱེས་དུས། །ལས་ནག་འཐབ་རྩོད་མཐུ་གཏད་ལས་མ་བྱེད། །ལས་དཀར་དགེ་བ་སྒྲུབས་ཤིག་སྔགས་འཆང་ཚོ། །འཁོར་བ་པ་ལ་བདེ་བའི་གོ་སྐབས་མེད། །འཁོར་བའི་འཆིང་ཐག་བུ་དང་ཆུང་མ་སྤངས། །འཁོར་ནོར་མེད་ཀྱང་བདེ་བས་ང་བཞིན་ཁྱེད། །འཁོར་བཅས་མཛད་དམ་མི་མཛད་སྔགས་འཆང་ཚོ།།འགྲོ་ཀུན་རང་གི་ཕ་མར་མ་གྱུར་མེད། །འགྲོ་བ་རྣམས་241

ལ་བྱམས་དང་སྙིང་རྗེ་བསྒོམས། །འགྲོ་བའི་དོན་དུ་སངས་རྒྱས་ཐོབ་བྱས་ནས། །འགྲོ་ཀུན་འདྲེན་སྙམས་སེམས་བསྐྱེད་སྔགས་འཆང་ཚོ། །བསྐྱེད་རྫོགས་རྫོགས་པ་ཆེན་པོ་གསུམ་གྱི་སྒོས། །མྱུར་དུ་རྫོགས་པའི་སངས་རྒྱས་བསྒྲུབ་ལ་འབོད། །རང་དོན་རྫོགས་ནས་འགྲོ་བ་གཞན་གྱི་དོན། །ཡོངས་སུ་རྫོགས་པར་གྱིས་ཤིག་སྔགས་འཆང་ཚོ། །ཆོས་ཐོག་འཁོར་བ་མ་སྟོངས་བར་དུ་ཚུགས། །ཆོས་ཐོག་འགྲིག་ལམ་ཀུན་སྤྱོད་ཡག་པོ་གྱིས། །ཆོས་ཐོག་ཚོགས་དུས་ཀུན་གྱིས་ཆང་མ་ཐུངས། །ཆོས་བཞིན་ཆོས་ཐོག་དུས་ཀྱི་སྔགས་འཆང་ཚོ། །དགེ་བསྐོས་དབུ་མཛད་རྒན་པ་སུ་ཡིན་ཀྱང་། །དགེ་ལེགས་གཞི་གཅིག་ཆོས་ཐོག་ལས་དོན་གང་།།དགེ་སེམས་སྒོ་ནས་གསུངས་དུས་ཐམས་ཅད་ཀྱིས། །དགེ་བསྐོས་སོགས་ཀྱི་གསུང་རྩིས་སྔགས་འཆང་ཚོ། །བསྟེན་ན་བླ་མ་མཆེད་གྲོགས་དེད་དཔོན་སྟེན། །འཇུག་ན་བསྐྱེད་རྫོགས་རྫོགས་ཆེན་གྲུ་རུ་ཞུགས། །སྒྲོལ་ན་འཁོར་བ་སྡུག་བསྔལ་རྒྱ་མཚོ་སྒྲོལ། །བསྙེགས་ན་ཐར་བའི་གླིང་སྙེགས་སྔགས་འཆང་ཚོ། །དགེ་འདིས་འདི་འདྲ་རང་གཞན་བསགས་ཚད་རྣམས། །རྣམ་དཀར་དཀར་བོའི་བསམ་པས་ཕྱོགས་གཅིག་བསྡུས། །བསྡུས་ཀུན་ཀུན་བཟང་རང་ངོ་མ་འཕྲོད་འགྲོ། །འགྲོ་རྣམས་རྣམ་མཁྱེན་སངས་རྒྱས་ཐོབ་ཕྱིར་བསྔོ། །ཞེས་སྨྲས་པའོ།།242

ན་མོ་གུ་རུ། ནམ་ཟླ་དགུན་དཔྱིད་དེ་བཞུད་ཐལ། །དབྱར་ཟླ་གསུམ་པོ་ཁོ་སླེབས་བྱུང་། །ཁུ་བྱུག་སྔོན་མོ་ངའི་སྐྱིད་པ། །གཤོག་སྒོ་ལེགས་པོ་བྱས་བརྒྱངས་ཏེ། །ལྗོན་ཤིང་རྩེ་མོ་རུ་བབས་ནས།།བྱ་བྱེའུ་སྣ་ཚོགས་ལ་ལྟ་བཞིན། །སྐད་སྙན་ཡག་པོ་དེ་འབྱེན་ཡ།།སྐད་སྙན་ཡག་པོ་ཞིག་འབྱུང་བ། །ནམ་མཁའི་ལྷོ་སྤྲིན་ནས་སྦྲང་ཆར། །འཇམ་པོ་བབས་པའི་དྲིན་ཡིན་སྙམ། །ཁུ་བྱུག་སྔོན་མོ་ང་དགའ་་ནས། །བར་བར་བཞད་གད་རེ་ཤོར་རོ། །མཚོ་དར་དཀར་བོ་དེ་བཞུད་ཐལ། །མཚོ་ཆུ་སྔོན་མོ་ནི་སླེབས་བྱུང་། །ངང་བ་སེར་བོ་ངའི་སྐྱིད་པ། །གཤོག་སྒོ་ལེགས་པོ་བྱས་བརྒྱངས་ཏེ། །མཚོ་ཆུ་སྔོན་མོའི་ཁར་བབས་ནས། །གསེར་མིག་ཉ་མོ་ལ་ལྟ་བཞིན། །སྐད་སྙན་ཡག་པོ་དེ་སྒོག་ཡ། །སྐད་སྙན་ཡག་པོ་ཞིག་བྱུང་བ། །མཚོ་ཞབས་རྡོ་བཟང་རྩར་ཆགས་པའི། །ཞིམ་མངར་འདམ་གཙང་དྲིན་ཡིན་སྙམ། །ངང་བ་སེར་བོ་ང་དགའ་ནས། །བར་བར་གཤོག་སྒོ་རེ་སྤྲུགས་སོ། །བྱིང་རྨུགས་རྣམ་རྟོག་དེ་ལངས་ཐལ། །སྟོང་གསལ་རྗེན་པ་ཁོ་སླེབས་བྱུང་། །བློ་བཟང་རིན་ཆེན་ངའི་སྐྱིད་པ། །ལུས་གནད་ལེགས་པོ་བྱས་བཅོས་ཏེ། །རྩེ་གཅིག་ཉམས་བཞག་ལ་གནས་ནས། །གསལ་འདེབས་དཔེ་ཆ་ལ་ལྟ་བཞིན། །མགུར་དབྱངས་སྙན་མོ་དེ་ལེན་ཡ། །མགུར་དབྱངས་སྙན་མོ་ཞིག་བྱུང་བ། །མཚན་ལྡན་བླ་མ་ཡིས་ཟབ་རྒྱའི། །གདམས་པ་གནང་བའི་243

དྲིན་ཡིན་སྙམ། །བློ་བཟང་རིན་ཆེན་ང་དགའ་ནས། །བར་བར་ཐལ་མོ་རེ་སྦྱར་རོ། །ཞེས་པ་འདི་ཡང་ཉིན་ཞིག་སློབ་བུ་བློ་བཟང་རིན་ཆེན་གྱིས་བསྐུར་བའི་ལན་དུ།འགྲོ་ན་ཁུར་བོ་ནི་མེད་ཅིང་། །སྡོད་ན་བ་ཆ་ཡང་མི་སྣང་། །ལྗོན་ཤིང་ཡལ་ག་ན་འདུག་པའི།།ཁུ་བྱུག་སྔོན་མོ་ཁྱོད་ངར་ཉོན།།གཤོག་སྒོ་ལེགས་པོ་དེ་བརྒྱངས་ནས། །ལྗོན་ཤིང་རྩེ་མོ་ལ་འབབ་དུས།།སྡེར་མོ་ཤིང་འཛེར་གྱིས་འབིག་པས།།དེ་ལ་དོགས་ཟོན་རེ་གྱིས་ཡ། །འགྲོ་ན་བྲོ་ཁ་ཡང་མེད་ཅིང་། །སྡོད་ན་ཁང་བ་ཡང་མི་སྣང་། །ངང་བ་སེར་བོ་ཁྱོད་ངར་ཉོན། །གཤོག་སྒྲོ་ལེགས་པོ་དེ་བརྒྱངས་ནས། །མཚོ་ཡི་འགྲམ་རྣམས་སུ་འབབ་དུས། །རྐང་བ་འདམ་འབག་གིས་འགོས་པས། །དེ་ལ་དོགས་ཟོན་རེ་གྱེས་ཡ། །འགྲོ་ན་ལུས་རྒྱུ་ནི་མེད་ཅིང་། །སྡོད་ན་ཆགས་ས་ཡང་མི་སྣང་།།བློ་བཟང་རིན་ཆེན་ཁྱོད་ངར་ཉོན། །ལུས་གནད་ཆོས་བདུན་དེ་བཅས་ནས།།རྩེ་གཅིག་མཉམ་བཞག་ལ་བཞག་དུས།།བྱིང་རྒོད་ཕྲ་མོ་ཡིས་བསྒྲིབ་པས། །དེ་ལ་དོགས་ཟོན་རེ་གྱེས་ཡ།།ཞེས་སྦྲས་པའོ།།དུས་དང་པོ་ཕུན་ཚོགས་དགེ་ལེགས་ཀྱི། །རྒྱུ་དྲི་མེད་མེ་ཤེལ་ལས་གྲུབ་པའི།།ཕ་ཆོས་རྒྱལ་འོད་གསལ་ཉི་མ་དེ། །སྔོན་སྨོན་ལམ་རྟ་ལྗང་སྟོབས་ཀྱིས་དྲངས། །མའི་མངལ་སྒོའི་སྤྲིན་གྱིས་མ་བསྒྲིབས་པར། །བོད་ཤར་རིའི་རྒྱན་དུ་ཤར་བའི་མོད། །གཞན་244

བསྟན་འཛིན་ཟླ་བ་ཟིལ་གྱིས་མནན། །བསྡུ་བཞི་ཡི་འོད་སྟོང་འགྱེད་པའི་མོད། །འཁོར་གདུལ་བྱའི་རྒྱུད་ཀྱི་མ་རིག་མུན། །ཀུན་ལྷག་མེད་བསལ་ནས་བླང་དོར་གྱེ། །གནས་ཤེས་རབ་མིག་གིས་གསལ་བོར་མཐོང་། །དུས་བར་དུ་སློབ་བུ་པདྨ་ངར།།ཡུལ་ཕ་སྤུན་འདམ་གྱེས་མ་གོས་པར། །སྟོད་སོག་པོའི་ཕྱོགས་སུ་གྱེན་དུ་འཕགས། །ཕ་ཆོས་རྒྱལ་ཉི་མས་བསྐྱངས་པའི་མོད། །ལུང་རྟོགས་པའི་ཡོན་ཏན་བཅུད་བཟང་དེ། །བདག་པདྨའི་ལྟོ་བར་ཅུང་ཟད་འཁྱིལ། །གཞན་སྐལ་ལྡན་དད་ཅན་བུང་བ་རྣམས། །རྒྱང་རིང་བོ་ནས་འོངས་མདུན་དུ་འཁོར། །ལུས་ཕྱག་སྐོར་འཕུར་ལྡིང་གཡོ་བཞིན་དུ། །ཆོས་ཞུ་ཚིག་སྒྲ་དབྱངས་དར་དིར་བསྒྲགས། །རང་གང་འདོད་ཟབ་ཆོས་སྦྲང་རྩི་སྦྱིན། །ད་ཐ་མ་ཆོས་རྒྱལ་ཉི་མ་ནི། །ཞིང་གཞན་གྱི་ནུབ་རིར་ཡིབས་པའི་མོད། །ང་པདྨ་དགའ་སྤྲོའི་འཛུམ་དགོད་ནི། །སྔར་ཕྱེ་བའང་དབང་མེད་ཟུམ་ནས་སོང་། །མྱ་ངན་གྱི་གྲིབ་མས་དབང་མེད་གནོན། །ཡར་ན་སོ་རྒས་པའི་བ་མོས་མནར། །ན་འཆི་བའི་ཁ་རླུང་འཚུབ་པའི་ཚེ། །ང་མེ་ཏོག་པདྨས་ཇི་ལྟར་བཟོད། །བདག་པདྨར་རེ་ལྟོས་བྱེད་པ་ཡི། །འཁོར་གདུལ་བྱ་བུང་བའི་ཚོགས་རྣམས་ཀྱིས། །ཆོས་ཟབ་མོའི་སྦྲང་རྩི་གང་ནས་འཚོལ། །གཞན་བསྟན་འཛིན་ཟླ་བ་ཡོད་ན་ཡང་།།ང་མེ་ཏོག་པདྨ་ག་ལ་ཕན། །སླར་མཆོག་གསུམ་ཐུགས་རྗེའི་རྟ་ལྗང་245

གིས། །ཕ་ཆོས་རྒྱལ་ཡང་སྤྲུལ་ཉི་མ་དྲངས། །བོད་གངས་ཅན་ཤར་རིའི་རྒྱན་དུ་ཤར། །གསུང་ཆོས་ཀྱི་འོད་སྟོང་འབྱེད་པར་སྨོན་ །ཡིད་སྨོན་པ་བཞིན་དུ་འགྲུབ་གྱུར་ཅིག །ཅེས་པ་འདི་ཡང་མཚོ་སྙིང་གི་རི་སྐྱིབས་དྲོ་ས་ཞིག་ཏུ་ཕྱི་དྲོ་སོང་ནས་བསྡད་པའི་ཚེ། ཉི་མ་ནུབ་རི་ལ་ལམ་ལམ་ཡིབ་ནས་འགྲོ་དུས་ཆོས་རྒྱལ་ངག་གི་དབང་བོ་ཞིང་གཞན་དུ་གཤེགས་པ་དྲན་ནས་ཉི་མ་དང་མཐུན་པའི་བླ་མ་དྲན་་་་་པའི་གདུངས་དབྱངས་འདི་ཚོགས་དྲུག་རང་གྲོལ་གྱིས་བླངས་པའོ།།ཡུལ་གངས་ཅན་ལྷ་ལམ་ཡངས་པ་ཡི། །ང་ཆུ་འཛིན་དགའ་བའི་དཀར་མདངས་ཅན། །མགོན་ཆོས་རྒྱལ་ཉི་མས་བོར་སྟབས་ཀྱིས། །མདོག་གནས་འགྱུར་མྱ་ངན་སྨུག་པོར་གྱུར། །གདོང་མཆི་མའི་ཆར་བ་འབབ་ལ་ཁད། །ཚུགས་མ་ཐུབ་ཕན་ཚུན་ཕང་ཕུང་གཡོ། །མཐར་ན་འཆིའི་རླུང་གིས་མ་གཏོར་བར། །ཆར་ཟམ་ཟིམ་སྐབས་སྐབས་འབབ་འབབ་འདྲ། །ཞེས་པ་འདི་ཡང་ཉི་མ་ནུབ་བའི་འཕྲོ་ལ་མཁའ་ན་སྤྲིན་ཞིག་ཡོད་པ་སྨུག་པོར་གྱུར་བའི་ཚེ་སྤྲིན་དེ་དང་མཚུངས་པའི་སྐྱོ་མགུར་འདི་ཚོགས་དྲུག་་་་་་རང་གྲོལ་གྱེས་བླངས་པའོ།།བདག་ལ་སྐུ་དྲིན་ཅན་གྱེ་ཆོས་རྒྱལ་གྱི། །ཞབས་ལ་སྒོ་གསུམ་གུས་པས་ཕྱག་འཚལ་ནས། །འགྲོ་ལ་བྱམས་ཤིང་ཆོས་ལ་དད་ཆེ་བའི། །གྲོགས་ལ་ཁ་ཏ་ཚིག་འགའ་བཤད་ཀྱིས་ཉོན། །རབ་འབྱམས་རྒྱལ་བ་སྲས་དང་བཅས་པ་ལས། །རབ་ཏུ་དྲིན་ཆེ་མཚན་ལྡན་བླ་མ་རྗེ། །རབ་གུས་ཡིད་ཀྱིས་ཚུལ་བཞིན་ལེགས་སྟེན་དང་། །རབ་བཟང་འདོད་དགུའི་དངོས་གྲུབ་འབྱུང་བར་འགྱུར། །ཆོས་246

གྲོགས་རྣམས་ལ་བྱམས་དང་ཆོས་གྱིས་དང་། །ཆོས་སྐྱོང་སྲུང་མ་དཀར་ཕྱོགས་ལྷ་རྣམས་ཀྱིས།།ཆོས་ཀྱི་འགལ་རྐྱེན་བར་ཆད་ཀུན་བསལ་ནས། །ཆོས་མཐུན་འཕྲིན་ལས་གཡེལ་མེད་བསྒྲུབ་པར་འགྱུར།།འཁོར་བའི་ཉེས་དམིགས་སོམས་ལ་ཚེ་འདིའི་དོན།།དོན་དུ་གཉེར་བ་སྤོངས་ལ་གནས་དབེན་པར། །བར་མཚམས་མེད་པར་གསང་སྔགས་ཉམས་ལེན་གྱིས། །གྱིས་དང་གཏན་བདེའི་བྱང་ཆུབ་ཐོབ་པར་འགྱུར།།ཉམས་སུ་བླངས་དགེ་དགེ་ཚོགས་ཅི་མཆིས་པ།།སེམས་ཅན་འཁོར་བར་བར་མེད་རྟག་འཁྱམས་ནས།།སྡུག་བསྔལ་མྱོང་ཀུན་ཀུན་མཁྱེན་ཐོབ་ཕྱིར་སྔོས།།བསྔོས་ན་དགེ་དེ་དེ་བས་འཕེལ་བར་འགྱུར། །དགེ་འདིས་མགོན་ལོས་མཚན་ལྡན་བླ་མ་ཞིག །རྟག་ཏུ་མགོན་དུ་བསྟེན་ནས་ཉམས་ལེན་བྱས། །འགྲོ་བའི་མགོན་སྐྱབས་སངས་རྒྱས་གོ་འཕང་དེ་། །ཐོབ་ནས་མགོན་མེད་སེམས་ཅན་འདྲེན་པར་ཤོག །ཅེས་པ་འདི་ཡང་དད་གཏོང་བློ་གྲོས་དང་ལྡན་པའི་གྲོགས་པོ་མགོན་ལོ་ལ་ཚོགས་དྲུག་རང་གྲོལ་གྱིས་སྨྲས་པའོ།།སངས་རྒྱས་ཀུན་དངོས་བླ་མའི་ཞབས་ལ་འདུད། །སངས་རྒྱས་གོ་འཕང་ཐོབ་པར་བྱེན་གྱིས་རློབས། །བྱ་བཏང་ཚོགས་དྲུག་རང་གྲོལ་གླུ་དབྱངས་ལ། །དད་ཅན་སློབ་བུ་དཀོན་མཆོག་སྨོན་ལམ་ཉོན། །དལ་འབྱོར་ཚང་བའི་མི་ལུས་རིན་པོ་ཆེར། །བརྟེན་ནས་སངས་རྒྱས་གོ་འཕང་ཐོབ་པར་ནུས།།ད་རེས་མ་གཏོགས་ཕྱི་247

ནས་རྙེད་པར་དཀའ། །དལ་འབྱོར་དོན་ཆེ་རྙེད་དཀའ་ཐོབ་དུས་འདིར། །རང་གཞན་འཚེངས་ཕྱིར་སངས་རྒྱས་ཐོབ་ཐབས་གྱིས། །ངེས་པར་འཆི་ཞིང་ནམ་འཆི་ངེས་པ་མེད། །འཆི་ཚེ་གཉེན་བཤེས་ནོར་གྱེས་ཕན་པ་མེད།།དེ་ཕྱིར་ཚེ་འདིའི་མི་ནོར་ཟས་གསུམ་ལ།།མ་ཆགས་མ་ཞེན་བློ་ཡིས་གཏོང་བར་གྱིས། །ཤི་ན་འཁོར་བར་མི་སྐྱེའི་བློ་གདེང་མེད། །འཁོར་བར་སྐྱེས་ཕྱིན་སྡུག་བསྔལ་ཤིན་ཏུ་ཆེ། །དམྱལ་བར་སྐྱེས་ན་ཚ་གྲང་སྡུག་བསྔལ་ཆེ།།ཡི་དྭགས་སྐྱེས་ན་བཀྲེས་སྐོམ་སྡུག་བསྔལ་ཆེ། །དུད་འགྲོར་སྐྱེས་ན་བཀོལ་སྤྱོད་སྡུག་བསྔལ་ཆེ།།མི་རུ་སྐྱེས་ན་ན་འཆིའི་སྡུག་བསྔལ་ཆེ།།ལྷ་མིན་སྐྱེས་ན་འཐབ་རྩོད་སྡུག་བསྔལ་ཆེ། །ལྷ་རུ་སྐྱེས་ན་འཕོ་ལྟུང་སྡུག་བསྔལ་ཆེ། །དེས་ན་འཁོར་བ་སྡུག་བསྔལ་རྒྱ་མཚོ་ལས། །ད་ལྟ་ཉིད་དུ་རང་ཉིད་ཐར་ན་ཨང་། །སྙམ་དུ་ངེས་འབྱུང་སྐྱོ་ཤས་བསྒྱེད་པར་གྱེས།།འཁོར་བའི་སྡུག་བསྔལ་མྱོང་བའི་འགྲོ་རྣམས་ཀྱང་།།བདག་གི་ཕ་མ་མ་གྱུར་གཅིག་ཀྱང་མེད། །དྲིན་ཅན་ཕ་མ་རྣམས་ཀྱང་སྙིང་རེ་རྗེ།།བསླུ་མེད་བླ་མ་དཀོན་མཆོག་རིན་པོ་ཆེ།།རང་གཞན་འཁོར་བའི་གནས་འདིར་བསྒྲལ་ནས་ཀྱང་། །བདེ་ཆེན་ཐར་བའི་གནས་སུ་དྲང་དུ་གསོལ།།སྙམ་དུ་ནངས་ནུབ་ཀུན་ཏུ་སྐྱབས་འགྲོ་གྱིས། །རང་ཉིད་གཏན་དུ་བདེ་ཞིང་སྐྱིད་པ་དང་། །ཕ་མ་སེམས་ཅན་འཁོར་བའི་སྡུག་བསྔལ་ལས། །སྒྲོལ་ལ་སངས་རྒྱས་གོ་འཕང་248

ཐོབ་དགོས་འདུག །ངས་ནི་སངས་རྒྱས་གོ་འཕང་ཐོབ་པར་བྱ། །སྙམ་དུ་སྨོན་པ་སེམས་བསྐྱེད་ཡང་ཡང་གྱིས། །དེ་ཕྱིར་ལུས་དང་སྲོག་ལ་མི་བལྟ་བར།།མི་དགེའི་ལས་རྣམས་ཕྲ་ཞིང་ཕྲ་བ་སྤངས། །དགེ་བའི་ལས་རྣམས་ལེགས་པར་བསྒྲུབ་པར་བྱ། །སྙམ་དུ་འཇུག་པ་སེམས་བསྐྱེད་ཡང་ཡང་གྱེས། །སངས་རྒྱས་གོ་འཕང་ཐོབ་ནས་སེམས་ཅན་ཀུན། །བདེ་ཆེན་དག་པའི་ཞིང་དུ་འུ་རུ་རུ། །འདྲེན་པའི་དུས་དེ་བདག་ལ་ནམ་འོངས་ན། །སྙམ་དུ་དགེ་བའི་ལས་ལ་འབད་པར་གྱིས། །སངས་རྒྱས་ཐོབ་ནས་སེམས་ཅན་གཅིག་ཙམ་ཡང་། །མ་ལུས་དག་པའི་ཞིང་དུ་ལེགས་དྲངས་ནས། །འཁོར་བའི་གྲོང་ཁྱེར་མ་སྟོངས་དེ་སྲིད་དུ།།བདག་གིས་སེམས་ཅན་དོན་ཆེན་མི་མཛད་ན། །སྙམ་དུ་ཞེ་མནའ་དམ་བཅའ་ཡང་ཡང་གྱིས། །རང་གིས་དགེ་སྦྱོར་གང་དང་གང་བྱེད་ཀྱང་། །ཕྱི་ནང་རི་དང་ཁང་ཁྱེམ་ས་ཆུ་མེ། །རླུང་དང་ནམ་མཁའ་ལ་སོགས་ཐམས་ཅད་དང་། །ནང་གི་དགག་སྒྲུབ་རྣམ་རྟོག་སྣ་ཚོགས་སུ། །འཆར་བ་རྣམས་དང་འགྲོ་འཆག་ཟ་ཉལ་དང། །སྨྲ་བརྗོད་ལ་སོགས་འཁོར་འདས་ཆོས་རྣམས་ཀུན། །རྨི་ལམ་སྒྱུ་མ་མིག་ཡོར་སྨིག་རྒྱུ་དང་། །ཆུ་ཟླ་སྒྲ་སྙན་དྲི་ཟའི་གྲོང་ཁྱེར་དང་།།སྤྲུལ་བ་ལྟ་བུར་རང་བཞིན་ཅུང་ཟད་ཙམ། །མེད་དོ་སྙམ་དུ་ཡང་ཡང་བསྒོམ་པར་གྱིས། །སྐབས་སྐབས་བླ་མ་དཀོན་མཆོག་རྣམ་གསུམ་ལ། །དངོས་འབྱོར་249

ཡིད་སྤྲུལ་མཆོད་པ་རྒྱ་ཆེར་ཕུལ། །བདག་ནི་འགྲོ་བའི་དོན་དུ་སངས་རྒྱས་ཀྱི། །གོ་འཕང་མྱུར་དུ་ཐོབ་པར་བྱེན་གྱིས་རློབས། །ཞེས་པས་འདོད་པའི་དོན་ལ་གསོལ་འདེབས་གྱིས། །དགེ་བ་གང་བྱས་ཐམས་ཅད་རང་ཉིད་ཀྱིས། །ནམ་མཁའི་མཐའ་མཉམ་སེམས་ཅན་ཀུན་དོན་དུ། །མྱུར་དུ་སངས་རྒྱས་ཐོབ་པའི་རྒྱུ་རུ་སྔོས། །དེ་ལྟར་བྱས་ན་རིང་བོར་མི་ཐོགས་པར། །མྱུར་དུ་སངས་རྒྱས་གོ་འཕང་ཐོབ་པར་འགྱུར།།འདི་ཉིད་མཐོང་ཐོས་དད་ཅན་ཕོ་མོ་ཡིས།།འདི་བཞིན་ལྷ་ཆོས་བྱས་ནས་འཚང་རྒྱ་ཤོག །ཅེས་པ་འདི་ཡང་དད་ཅན་སྡོམ་གསུམ་རྒྱན་གྱིས་མཛེས་པའི་སློབ་བུ་དཀོན་མཆོག་སྨོན་ལམ་ལ་ཚོགས་དྲུག་རང་གྲོལ་གྱིས་སྨྲས་པའོ།།ཕ་རྒན་ཆོས་ཀྱི་རྒྱལ་པོའི་ཞབས་ལ་འདུད།།སློབ་བུ་རྣམས་ཀྱི་སྒོ་གསུམ་བྱིན་གྱིས་རློབས།།གཞི་ཡི་རང་སེམས་དཔེར་ན་ཆུ་མགོ་འདྲ།།ལས་ཉོན་སྒྲིབ་ལྕི་རྫིང་བུ་ས་རྡུལ་གྱི།།མི་གཙང་དྲི་མས་གོས་ནས་རྙོག་པ་འདྲ།།ལམ་དུས་གདམས་པ་དུ་མ་བསྒོམ་པ་དེ།།ཐོག་མར་ཁ་ཡི་མི་གཙང་ཉལ་ཉིལ་བསལ། །དེ་ནས་ཆུ་རྙོག་ཐམས་ཅད་ཕྱི་རུ་དོར། །རྡོ་དང་བྱེ་མ་ཕན་ཚུན་འོག་རྣམས་སུ། །བླུགས་ནས་ཆུ་དེ་དྭངས་སུ་བཅུག་པ་འདྲ། །འབྲས་བུ་ཆོས་གཟུགས་གཉིས་ཀྱི་སྐུ་ཐོབ་པ།།ཆུ་མགོ་འཁྱིལ་བ་ཤིན་ཏུ་དྭངས་པ་ན།།ནང་དུ་གཟུགས་བརྙན་སྣ་ཚོགས་འཆར་བ་འདྲ།།བུ་རྣམས་གཞི་ལམ་250

འབྲས་གསུམ་དེ་ལྟར་ལྟོས།།གཞི་ཡི་སེམས་ཉིད་ནོར་བུ་རིན་ཆེན་འདྲ། །ལས་ཉོན་སྒྲིབ་པ་འདམ་གྱིས་གོས་པ་འདྲ། །ལམ་དུས་བསོད་ནམས་ཡེ་ཤེས་ཚོགས་གསོག་པ།།ནོར་བུ་ཆུས་བཀྲུས་རས་ཀྱིས་ཕྱིས་པ་འདྲ། །མཐར་ཐུག་འབྲས་བུ་ཆོས་གཟུགས་སྐུ་ཐོབ་པ། །ནོར་བུར་དགོས་འདོད་མ་ལུས་འབྱུང་བ་འདྲ། །བུ་རྣམས་གཞི་ལམ་འབྲས་གསུམ་དེ་ལྟར་ལྟོས།།གཞི་ཡི་རང་སེམས་དཔེར་ན་ནམ་མཁའ་འདྲ། །ལས་ཉོན་སྒྲིབ་པ་མཁའ་ལ་སྤྲིན་འཁྲིགས་འདྲ། །ལམ་དུ་ཟབ་རྒྱའི་གདམས་པ་བསྒོམ་པ་དེ། །སྤྲིན་རྣམས་རླུང་གིས་ཕྱོགས་བཅུར་གཏོར་བ་འདྲ།།འབྲས་བུ་ཆོས་གཟུགས་གཉིས་ཀྱི་སྐུ་ཐོབ་པ། །ནམ་མཁའ་ཉི་ཟླའི་སྒྲིབ་མེད་གསལ་བ་འདྲ།།བུ་རྣམས་གཞི་ལམ་འབྲས་གསུམ་དེ་ལྟར་ལྟོས།།གླུ་དབྱངས་འདི་ཉིད་བླངས་པའི་དགེ་བའི་མཐུས། །སློབ་བུ་རྣམས་ཀྱི་སྐུ་གཉིས་མངོན་འགྱུར་ཤོག །ཅེས་པ་འདི་ཡང་སློབ་བུ་བྱ་བཏང་རི་ཁྲོད་པ་ངག་དབང་ཆོས་འཕེལ་དང་། ངག་དབང་བཀྲ་ཤིས། བློ་བཟང་རིན་ཆེན་རྣམས་ལ་ཚོགས་དྲུག་རང་གྲོལ་གྱིས་སྨྲས་པའོ།།རྗེ་བླ་མ་ཆོས་རྒྱལ་ཞབས་ལ་འདུད། །གླུ་འདི་ལ་བློ་གསལ་འཕྲིན་ལས་ཉོན། །དཔེ་སྤང་ཐང་ཉིན་གུང་མ་གཏོགས་པ། །དགོང་ཕྱི་དྲོ་བཀྲམ་ན་མི་སྐམ་བཞིན། །ཆོས་གཞོན་ནུའི་དུས་སུ་བྱས་ན་འོང་། །ཡར་ན་སོ་རྒས་ན་བྱེད་མི་ནུས། །ལུས་དྲང་བོར་251

བཞག་ཀྱང་འཁྱོགས་ནས་འགྲོ། །འཕོངས་ཡར་ལ་བཏེགས་ཚེ་མར་ལ་འཕྱང་། །ཡར་ལངས་དུས་སུག་བཞིའི་ཁ་ནས་ལངས། །ཕར་འགྲོ་ཚེ་སྒུར་ནས་འཇབ་ཀྱིན་འགྲོ། །མགོ་འཁོར་ནས་ལུས་ཚུགས་མི་ཐུབ་པར། །སྐབས་སྐབས་སུ་གོམ་འབྲས་དབང་མེད་འཁྱོར།།སོ་ཕལ་ཆེར་ལྷུང་ནས་རེ་གཉིས་ལུས།།ཟས་སྲ་བ་ཐམས་ཅད་བལྡད་མི་ནུས།།ནང་ཕོ་བར་སོང་ན་མི་འཇུ་ན།།གོས་དྲོན་པོ་གྱོན་ཀྱང་ལུས་དྲོད་ཆུང་། །སར་འདུག་ཚེ་ལུས་ཀྱི་ཤེད་ཀྱིས་བརྡེག །ཁས་ཨ་ཕ་ཨ་མ་མང་བོ་འཆོར། །མིག་མི་གསལ་དཔེ་ཆ་མིག་སྒོར་འཁྱེར། །མདོག་ནག་པོའི་སྐྲ་དེ་གངས་ལས་དཀར། །གདོང་བཞིན་རས་གཉེར་མ་མང་བོས་གང་། །སེམས་མི་གསལ་བརྗེད་ངས་ཤིན་ཏུ་ཆེ། །ཕྱིའི་ཚ་གྲང་སྡུག་བསྔལ་རྐྱེན་མི་ཐེག །ནང་ལྟོགས་སྐོམ་ཅུང་ཟད་ཙམ་མི་བཟོད། །དབུགས་མ་ཆད་ན་ཡང་རོ་དངོས་ཡིན།།ཚེ་འདི་ནས་ཕ་རོལ་འཕོས་དང་འདྲ།།དོན་དེ་ཕྱིར་བློ་གསལ་འཕྲིན་ལས་ཁྱོད།།ནོར་ཟས་གོས་གསོག་འཇོག་མ་རེམ་པར། །དུས་ད་ལྟ་གཞོན་ནུའི་དུས་སྐབས་སུ། །ཆོས་ཐོས་བསམ་སྒོམ་གསུམ་ནན་ཏན་གྱིས། །དགེ་འདི་ཡིས་བློ་གསལ་འཕྲིན་ལས་ཀྱིས། །ཆོས་ཐོས་བསམ་སྒོམ་གསུམ་མཐར་ཕྱིན་ཤོག །ཅེས་པ་འདི་ཡང་རྒྱལ་མཁན་ཆེན་གྱི་ཚ་བོ་འཕྲིན་ལས་ལ་ཚོགས་དྲུག་རང་གྲོལ་གྱིས་སྨྲས་པའོ།།252

བདག་གི་གཙུག་རྒྱན་ཆོས་རྒྱལ་ཐུགས་རྗེ་ཅན། །འདྲིས་པའི་གྲོགས་ལ་ཐུགས་རྗེའི་སྤྱན་གྱིས་གཟིགས། །མི་ང་བཀྲ་ཤིས་འཁྱེལ་དུ་བསྡད་པའི་སྐབས། །ཉེར་མཁོའི་མཐུན་རྐྱེན་སྟེར་བའི་སྙིང་གྲོགས་ཉོན། །ཁྱོད་ཀྱི་སྔོན་བསགས་ལེགས་སྨོན་བཟང་བོའི་མཐུས། །བླ་མ་སངས་རྒྱས་ལྟ་བུར་ལེགས་པར་མཇལ། །སྒོ་གསུམ་གུས་པས་སྐུ་དོན་ཁོ་ནར་འབད། །དེ་ཕྱིར་བླ་མས་དགྱེས་བཞིན་རྗེས་སུ་བཟུང་།།བླ་མའི་ཕྱག་མཛོད་ཉེ་གནས་ཕལ་མོ་ཆེ། །དཀོར་གྱིས་ཚིག་ནས་རང་མཐོང་ང་རྒྱལ་ཆེ།།གཞན་ལ་བརྙས་སྨོད་ཁྱད་གསོད་མང་བོ་བྱེད།།བླ་མའི་སྐྱོན་མཐོང་དད་པ་འགྲིབ་པ་མང་། །ཁྱོད་ཀྱིས་བླ་མ་སངས་རྒྱས་དངོས་སུ་མཐོང་། །རང་འདོད་མེད་པར་བླ་མའི་བཀའ་བཞིན་བསྒྲུབ། །ཐུགས་རྒྱུད་མི་དཀྲུག་རྟག་ཏུ་གང་དགྱེས་བྱས། །མཐོ་བཀུར་དམའ་སྐྱོང་མཉམ་པའི་འགྲོགས་ལུགས་སོགས། །གང་གི་ཐད་ནའང་གཞན་གྱིས་ཁྲེལ་བ་མེད། །ད་དུང་སྔར་བཞིན་བསོད་ནམས་ཞིང་གི་མཆོག །བླ་མའི་སྐུ་དོན་བསྒྲུབ་ལ་རྟག་ཏུ་འབོད། །རང་ལས་མཐོ་བ་ཕ་མ་བཞིན་དུ་བཀུར། །རང་ལས་དམན་པ་བུ་ཚ་བཞིན་དུ་སྐྱོངས། །རང་དང་མཉམ་པ་སྤུན་ཟླ་བཞིན་དུ་འགྲོགས། །རང་གི་ལུས་ངག་སྤྱོད་པ་ཆོས་དང་སྟུན།།བསྟན་དང་བསྟན་འཛིན་འགྲོ་ལ་གང་ཕན་གྱིས།།རྒྱུན་དུ་རང་རྒྱུད་ཆོས་དང་ཨེ་མཐུན་ལྟོས། །དེ་ལྟར་མཛད་ན་253

གྲོགས་པོ་ཁྱོད་ཉིད་ཀྱི།།འདི་ཕྱིའི་བསམ་དོན་ཐམས་ཅད་འགྲུབ་པར་ངེས། །ཞེས་པ་འདི་ཡང་རྒྱལ་མཁན་ཆེན་རིན་པོ་ཆེའི་ཕྱག་མཛོད་དད་གཏོང་བློ་གྲོས་དང་ལྡན་པའི་དམག་སར་རབ་འབྱམས་པ་ལ་ཚོགས་དྲུག་རང་གྲོལ་གྱིས་སྨྲས་པའོ།།འགྲོ་ཀུན་ཀུན་ཏུ་བཟང་བོའི་གོ་འཕང་ལ། །འགོད་མཛད་མཛད་བཟང་མཐའ་འཁོབ་བོད་ཀྱི་ཡུལ། །ཆེར་སྙིགས་སྙིགས་དུས་འགྲོ་བའི་སྐྱབས་གཅིག་པུ། །ཆོས་རྒྱལ་རྒྱལ་སྲས་མཆོག་ལ་གུས་པས་འདུད། །ཆོས་ཕྱིར་རི་ལ་གནས་པའི་རི་ཁྲོད་པ། །ཆོས་གྲོགས་བྱམས་པ་ཆོས་དར་ཞེས་བྱ་ངས། །ཆོས་ཀྱི་སྒོར་ཞུགས་ཞོ་འོང་བན་བརྒྱ་ལ།།ཆོས་གཏམ་ཚིག་འགའ་སྙིང་ནས་བཤད་ཀྱིས་ཉོན། །དལ་བ་བརྒྱད་དང་འབྱོར་བ་བཅུ་ཚང་བའི།།དལ་འབྱོར་མི་ལུས་ཟེར་བ་ཕྱིས་རྙེད་དཀའ།།དལ་བར་ད་ལྟ་སྡོད་པའི་དུས་སྐབས་མིན། །དལ་ཁོམ་མེད་པར་ཆོས་ལ་འབད་རེ་རན། །འཆི་བས་མ་བཅོམ་སེམས་ཅན་གཅིག་ཙམ་མེད།།འཆི་དུས་ཆོས་མེད་མི་རྣམས་འགྱོད་པ་སྐྱེ།།འཆི་བདག་ཕོ་ཉ་མ་འོངས་གོང་འདི་ལ།།འཆི་ཚེ་མི་འགྱོད་ཆོས་ཤིག་ཀུན་ལ་དགོས།།འཁོར་བའི་གནས་ན་བདེ་བ་ཅུང་ཟད་མེད། །འཁོར་ནོར་རྫས་ལ་ཆགས་པས་ཅི་ཞིག་བྱ། །ཁོར་ཡུག་ལྕགས་རིས་བསྐོར་བའི་དགོན་པ་ནས། །འཁོར་བཅས་དམ་ཆོས་མཛད་ན་མི་ལེགས་སམ།།དགེ་ལེགས་བཀྲ་ཤིས་ས་དཔྱད་བཟང་བ་དང་།།དགེ་ཆོས་སྒྲུབ་པའི་མཐུན་རྐྱེན་འཛོམ་254

པའི་སར།།དགེ་འདུན་ཐུགས་མཐུན་སྒོ་ནས་དགོན་ཞིག་བཏབ།།དགེ་ལ་ཅི་ཐུབ་ཀུན་གྱིས་འབད་པར་རིགས།།ཚེ་འདིར་དེ་འདྲའི་སྐལ་བར་མི་ལྡན་ན།།ཚེ་རིང་ནད་མེད་ཆོས་འབྱོར་འཛོམས་པའི་དུས།།ཚེ་འདིར་ཧ་ཅང་མ་ཆགས་ཆོས་མཛོད་དང་། །ཚེ་རབས་ཕྱི་མར་བདེ་ཞིང་སྐྱིད་པར་འགྱུར། །རྣལ་འབྱོར་གླུ་དབྱངས་དབྱངས་སྙན་འདི་ཉིད་ནི།།ཞོ་འོང་བན་རྣམས་རྣམ་དག་ཆོས་ལ་བསྒུལ། །གནས་སྐབས་དམ་ཆོས་ཆོས་བཞིན་སྤྱད་པའི་མཐུས། །ཆོས་འབྱོར་ལེགས་ཚོགས་ཚོགས་གཉིས་འཕེལ་བར་ཤོག །ཅེསཔ་འདི་ཡང་ཞོ་འོང་ཆོས་གྲོགས་བན་བརྒྱ་ཡོངས་ལ་ཁ་མིན་སྙིང་ནས་བྱ་བཏང་བྱམས་པ་ཆོས་དར་་་་་་གྱིས་སྨྲས་པའོ།།འགྲོ་མགོན་སངས་རྒྱས་དེ་ཆོས་ཀྱི་དབྱིངས་སུ་གཟིམས།།ཨོ་རྒྱན་པདྨ་དེ་ལྷོ་ནུབ་སྲིན་ཡུལ་བཞུད། །མི་ལ་རེ་བ་དེ་མངོན་དགའི་ཞིང་དུ་གཤེགས། །བློ་བཟང་གྲགས་པ་དེ་དགའ་ལྡན་གནས་སུ་ཕེབས།།ཆོས་རྒྱལ་ངག་དབང་ཝང་མཁའ་སྤྱོད་ཞིང་དུ་གཤེགས། །རྡོ་རྗེ་ཚེ་བརྟན་དེ་འཇིག་རྟེན་ཕ་རོལ་སོང་། །བསྟན་འཛིན་ཉི་མ་དེ་རི་བོ་རྩེ་ལྔར་བཞུད། །རྒྱལ་གྱི་མཁན་ཆེན་དེ་བཀྲ་ཤིས་འཁྱིལ་ན་བཞུགས།།ལུས་སྲོག་བསྐྱེད་པའི་མ་སྒྱེས་པའི་ཡུལ་ན་སྣང་། །སྤྲང་རྒན་རང་ཉིད་ནི་མཚོ་སྙིང་རི་ལ་ལུས། །མཉམ་འགྲོགས་སྐད་སྙན་གྱི་ཆུ་བྱའི་རིགས་རྣམས་བཞུད།།སྣ་ཚོགས་མེ་255

ཏོག་གི་མདོག་ཉམས་བསྐམས་ནས་ཐལ།།བུང་བས་གླུ་དབྱངས་དེ་མི་ལེན་ཚང་དུ་ཉལ།།གཡུ་འབྲུག་སྔོན་མོ་ཡི་ཚོགས་ཀྱིས་རྫ་རི་བསྙེགས། །རྩི་ཤིང་ཐམས་ཅད་ཀྱི་ཁ་དོག་སེར་སྐྱར་སོང་། །རི་མགོའི་ཁ་བ་དེ་རིམ་བཞིན་མར་མར་འབབ། །ན་ཚོད་རྒས་པ་དེ་རིམ་བཞིན་ཡར་ཡར་བསྙེགས།།གནས་ཚུལ་འདི་ཚོ་བསམ་སྐྱོ་བ་ནང་ནས་སྐྱེས། །ཟས་ནོར་ལོངས་སྤྱོད་ལ་ཞེན་པ་གཏིང་ནས་ལོག །སྒྲུབ་ལ་བརྩོན་པ་དེ་ངང་ངམ་ཤུགས་ཀྱིས་བྱུང་། །ཞེས་པ་འདི་ཡང་སྟོན་དུས་རི་མགོ་ཁ་བས་མནན་དུས་ཤིག་ཏུ་ཚོགས་དྲུག་རང་གྲོལ་གྱིས་བླངས་པའོ།།མི་ཤེས་མུན་པ་མཐུག་པོས་བློ་མིག་བསྒྲིབས། །འཁོར་བའི་གཡང་དུ་ལྷུང་བའི་ཉམ་ཐག་འགྲོ།།ཐར་བའི་བདེ་སར་ཁྲིད་པའི་ལམ་མཁན་རྗེ། །ཅུང་ཟད་ངལ་གསོ་མཛད་ནས་བུ་ལ་དགོངས། །ཁྱོད་སྐུ་མཚན་དཔེའི་འདབ་བཞད་པདྨ་དཀར། །ལུང་རྟོགས་ཡོན་ཏན་བཅུད་ཀྱིས་གཏམས་མཐོང་ནས། །སྐལ་བཟང་ལུས་མཛེས་རྐང་དྲུག་གཞོན་ནུའི་ཚོགས། །མ་བོས་བཞིན་དུ་དབང་མེད་དྲུང་དུ་ལྷགས། །ཁྱོད་གསུང་ལེགས་བཤད་དབྱངས་སྙན་གཡུ་འབྲུག་སྒྲ།།མཐོན་པོའི་ཁྲི་ཡི་མཁའ་དབྱེངས་ནས་བསྒྲགས་ཚེ། །གདུལ་བྱ་བྱེ་བ་ཐེར་འབུམ་རྨ་བྱའི་ཚོགས། །དམའ་བའི་ས་ནས་དགའ་དད་ཟློས་གར་བསྒྱུར།།ཁྱོད་ཀྱི་མཁྱེན་པ་རྒྱ་ཆེན་ནམ་མཁའི་མཐའ། །རབ་འབྱམས་རྒྱལ་བའི་མཁའ་ལྡིང་ཀུན་འཕུར་256

ནས། །བསྐལ་བར་བཙལ་ཀྱང་འདི་ཞེས་མི་དམིགས་ན། །བདག་འདྲའི་བྱེའུའི་ཚོགས་ཀྱིས་སྨོས་ཅི་དགོས། །ཁྱོད་ཀྱི་བརྩེ་བའི་གྲུབ་གཟིངས་གཅིག་པུ་ཡིས། །འགྲོ་ཀུན་སྲིད་མཚོ་ལས་བསྒྲལ་འདི་མཐོང་ན། །ཕྱག་ན་པད་དཀར་འཆང་བའི་དེད་དཔོན་ཡང་། །སྐབས་འདིར་ཅུང་ཟད་ངལ་གསོ་མཛད་དམ་སྙམ། །བརྗེད་དང་ནོར་འཁྲུལ་སྤྲིན་གྱིས་མ་བསྒྲིབས་པར། །ཁྱོད་ཐུགས་མཁའ་ལ་བཀའ་དང་དགོངས་འགྲེལ་གྱི། །ཉི་ཟླ་སྐར་ཚོགས་ཤར་འདིས་འཁྲུལ་ཀུན་གྱི། །མི་ཤེས་སྨག་རུམ་མཐུག་པོ་ཅིས་མི་སེལ། །རིག་པའི་གནས་ལྔའི་ལུས་སྟོབས་གཡུ་རལ་རྒྱས། །སེང་ཆེན་ཁྱོད་ཀྱིས་སྐལ་བཟང་གངས་ཁྲོད་དུ། །སྐྱོན་བྲལ་ལེགས་བཤད་ང་རོ་བསྒྲགས་པ་ན།།མཁས་རློམ་རི་དྭགས་བྱེ་བའང་ཟིལ་གྱིས་མནན།།ཁྱོད་ཐུགས་མཁའ་ལ་མཁྱེན་བརྩེའི་སྤྲིན་གློག་འཁྱུག །གསུང་དབྱངས་སྒྲ་བརྒྱ་བཞད་དང་ལྷན་ཅིག་ཏུ། །ལུང་རིགས་ཐོག་ཕབ་རྒོལ་ངན་བྲག་རི་བཅོམ། །སྙན་གྲགས་ཆར་ཆུ་ངལ་མེད་འགྲོ་འདི་མཚར། །ཟབ་རྒྱས་དོན་དང་འབྲེལ་བའི་གོས་ཀྱིས་བཀླུབས། །སྡེབ་ལེགས་ཚིག་གི་རྣ་ཆ་གདུ་བུས་སྤྲས། །ཁྱོད་གསུང་རྩོམ་པའི་བུ་མོ་མཛེས་མ་དེས། །མཁས་མང་གཞོན་ནུའི་ཡིད་འཕྲོག་ཡང་ཡང་བལྟ། །ཆོས་དང་ཟང་ཟིང་ནུ་ཞོ་ཟས་བྱིན་ནས།།ཐོས་བསམ་སྒོམ་གསུམ་ལུས་སྟོབས་རྒྱས་བྱེད་མ། །ཁྱོད་ཀྱི་དྲིན་དེ་བུ་ངས་257

བསམས་པའི་མོད། །རྩ་བའི་མའི་དྲིན་དྲན་པའི་གོ་སྐབས་འཕྲོག །རེབ་གོང་གསེར་མོ་ལྗོངས་ཀྱི་མཁའ་ན་མཛེས། །བསྡུ་བཞིའི་འོད་ཀྱིས་ཀུན་ལ་དགའ་བདེ་སྟེར། །སྔོན་མེད་གསར་དུ་ཤར་བའི་ཉི་གཞོན་ཁྱོད། །ད་དུང་བདག་སོགས་པད་ཚལ་ཡུན་རིང་སྐྱོངས། །ཕྱག་མཛོད་གྲྭ་སློབ་གསེར་ཉ་རྩེ་བའི་གཞི། །འཕགས་ནོར་བདུན་གྱི་པདྨས་བརྒྱན་པའི་མཚོ། །ཁྱོད་ལ་སྐད་སྙན་འབྱེན་པའི་ངང་བ་ང་།།རིང་མིན་མྱུར་དུ་འཕྲད་པའི་སྨོན་ལ་འཚལ། །འགྲོ་མགོན་ཁྱོད་ཀྱི་ལེགས་བཤད་ཟླ་བའི་གཟུགས། །བདག་བློ་དྭངས་པའི་ཆུ་གཏེར་ཆེན་པོའི་ཀློང་། །ཤར་བའི་མོད་ལ་དགའ་དད་དྲི་གཞོན་ལངས། །བསྟོད་ཚིག་ཡིད་འོང་རླབས་ཕྲེང་འདི་འཁྲུགས་སོ། །ཞེས་པ་འདི་ཡང་དྲིན་ཅན་བླ་མ་རྒྱལ་མཁན་ཆེན་རིན་པོ་ཆེའི་ཡིག་ལན་ཞིག་ཏུ་ཚོགས་དྲུག་རང་གྲོལ་གྱིས་ཕུལ་ལོ།། ་སྔོན་སྦྱངས་ལས་ཀྱི་འཕྲོ་སད་ནས། །ཆུང་ནས་བཤད་སྒྲུབ་རྒྱལ་མཚན་དེ། །འབད་རྩོལ་དྲག་པོས་བསྒྲེང་ལ་བརྩོན། །ཕ་བས་ལྷག་པས་བུའི་དྲུང་དུ།།ཕ་རྒན་དགའ་སྤྲོའི་ཞུ་ཡིག་འབུལ།།ཆོས་རྒྱལ་ངག་གི་དབང་བོ་སོགས། །བཤེས་གཉེན་དུ་མའི་ཞབས་ལ་གཏུགས། །སངས་རྒྱས་དངོས་ཀྱི་འདུ་ཤེས་སྐྱེས། །བསམ་དང་སྦྱོར་བས་ཚུལ་བཞིན་བསྟེན། །ཅི་གསུངས་ཚད་མར་བཟུང་ནས་བསྒྲུབས། །བུ་ཁྱོད་རང་རིག་ལྷ་ལམ་དུ། །ཉམས་རྟོགས་རྟ་བདུན་258

དཀྱིལ་འཁོར་རྒྱས།།མགུར་དབྱངས་འོད་སྟོང་འགྱེད་པའི་མོད། །གདུལ་བྱ་སྐལ་བཟང་བྱེས་པ་རྣམས། །ཆོས་བརྒྱད་གྲང་བས་འཁུམ་པ་དྲོས། །ཆོས་གཏམ་ཅ་ཅོ་དབང་མེད་ཤོར། །ཉམས་ལེན་རྩེད་མོ་བྱེད་དུ་བཅུག །བཀའ་དྲིན་ཆེའོ་སྙིང་གི་བུ། །བདག་ཀྱང་མཚན་ལྡན་བླ་མ་ཡིས། །གཞན་དོན་གྱེས་ཞེས་བཀའ་ཅུཔོ༥་བཞིན། །སྐལ་ལྡན་གདུལ་བྱར་ཆོས་འཆད་བཞིན། །རི་གྲོང་མཚམས་ན་བདེ་བར་མཆིས།།ཆེད་ཞུ་དོན་གྱི་སྙིང་བོ་ནི།།སངས་རྒྱས་བསྟན་པ་གང་དང་གང་། །ཁྱད་པར་ཨ་ཏི་རྫོགས་ཆེན་བསྟན། །ཕྱོགས་བརྒྱ་ཀུན་ཏུ་དར་བ་དང་། །སྒོས་སུ་རང་ཡུལ་གདུལ་བྱ་རྣམས། །སྨིན་གྲོལ་མཛད་ཕྱིར་མྱུར་བྱོན་ལ།།ཟབ་རྒྱའི་ཆོས་ཀྱི་དགའ་སྟོན་སྩོལ།།ཞུ་ཡིག་ཡིག་ཆུང་རྟའི་སྟེང་དུ། །ཁ་དར་དར་ཡུག་དཀར་བོ་འཕངས།།སློབ་མ་མ་གྱུར་འགྲོ་མགོན་དྲུང་།།ཡར་ཚེས་ཚེས་གྲངས་བཟང་བོར་ཕུལ། །ཞེས་པ་འདི་ཡང་སྐུ་དྲིན་འཁོར་མེད་དྲིན་ཅན་རྩ་བའི་བླ་མ་འཇམ་དཔལ་རྡོ་རྗེ་རིན་པོ་ཆེས་བདག་གི་སྤྱི་བོར་བསྩལ་པའི་ལན་དུ།ཐོས་བསམ་སྒོམ་གསུམ་མཛད་པས་རང་རྒྱུད་གྲོལ། །འགྲོ་གཞན་ཁམས་གསུམ་འཁོར་བར་འཁྱམས་པ་ཀུན། །མྱུར་དུ་སྐུ་གསུམ་གོ་འཕང་ལ་འགོད་ཕྱིར། །དབང་ལུང་ཁྲིད་གསུམ་གནང་བའི་བཀའ་དྲིན་ཅན། །མགོན་ཁྱོད་གཟུགས་སྐུ་ཡིད་བཞིན་ནོར་བུ་མཆོག །སྐྱེ་མེད་ཆོས་སྐུའི་རྒྱ་མཚོ་ཆེན་པོ་ནས།།སྔོན་སྨོན་རྣམ་259

དག་དེད་དཔོན་བཟང་བོས་དྲངས། །རེབ་གོང་ཡུལ་གྱེ་རྒྱལ་མཚན་རྩེ་ན་མཛེས། །མི་འདོད་ཉེར་འཚེའི་འདམ་གྱིས་མ་གོས་པར། །མངོན་མཐོ་ངེས་ལེགས་བདེ་བས་ཕོངས་པ་ཡི། །གདུལ་བྱ་དབུལ་བོ་འདོད་པ་ཅན་དག་གིས། །མཆོད་ཅིང་རྩེ་གཅིག་གསོལ་བ་བཏབ་པའི་མོད། །ཟབ་ཅིང་རྒྱ་ཆེའི་ཆོས་ཀྱི་དགོས་འདོད་ནི། །ཆར་ལྟར་འབེབས་བཞིན་བཞུགས་ཞེས་གཏམ་སྙན་གྱི། །ཚངས་པའི་སྒྲ་དབྱངས་ཐོས་པས་བདག་གི་ཡིད། །ལྷ་བུ་གཞོན་ནུ་དགའ་དད་དཔག་མེད་ཐོབ། །ཕྲན་ཆུང་སློབ་བུ་བདག་གིས་མི་ལུས་གྲུར། །བརྟེན་ནས་འཁོར་བ་སྡུག་བསྔལ་རྒྱ་མཚོ་ཡི། །ཕ་རོལ་སྒྲོལ་སྙམ་དམ་ཆོས་དར་འཕྱར་ནས། །བརྩོན་འགྲུས་མཐུན་པའི་རླུང་གིས་བསྐྱོད་བཞིན་ཡོད། །ད་རེས་མགོན་ལ་སྐྱབས་འཇུག་ཞུ་བ་་ནི། །ད་ལྟ་ཆོས་སྒྲུབ་སྐལ་བ་ལྡན་པ་འདི། །ད་ངས་བསམས་ཚེ་ཁྱོད་ཀྱི་དྲིན་དུ་འཁུམས།།ད་ལོ་ནས་བཟུང་ཚེ་ལོ་ཅི་ཡོད་བར།།ད་ལྟའི་འདི་བཞིན་བསྒྲུབ་པའི་མཆོད་པ་འབུལ། །ད་ཁྱེད་སྤངས་ནས་སྐྱབས་གཞན་ངས་མི་འཚོལ།།ད་ནས་བཟུང་སྟེ་བྱང་ཆུབ་མ་ཐོབ་བར། །ད་དུང་བུ་ལ་ཐུགས་རྗེའི་སྤྱན་གྱེས་གཟིགས། །ཚོགས་དྲུག་རང་གྲོལ་བློ་ཡི་རྫིང་བུ་ནས། །ཞུ་ཡིག་འཛུམ་དགོད་བྱེད་པའི་པདྨ་འདི། །དད་གུས་ཕྱག་དང་བཅས་ཏེ་ཕུལ་བའི་མཐུས། །བླ་མའི་བྱེན་རླབས་སེམས་ལ་འཇུག་པར་ཤོག །ཅེས་ཕུལ་ལོ།།260

འཕགས་ནོར་བདུན་གྱི་རྒྱལ་སྲིད་སྣ་བདུན་མངའ། །བཅུ་གཅིག་ཤེལ་དགོན་སུམ་ཅུ་རྩ་གསུམ་གནས། །གཟིམ་ཆུང་རྣམ་པར་རྒྱལ་བའི་ཁང་བཟང་དབུས། །བླ་མ་ལྷ་དབང་བརྒྱ་བྱིན་གཉིས་པའི་དྲུང་།།རི་ཁྲོད་དབེན་པའི་སྐྱེད་མོས་ཚལ་ཆེན་པོར་། །ཉམས་ལེན་རྩེད་འཇོ་བྱེད་པའི་ལྷ་བུ་ངས། །ཞུ་ཡིག་འདབ་སྟོང་བཞད་པའི་པདྨ་ཞིག །ཟོལ་མེད་དད་པའི་ཕྱག་དང་བཅས་ཏེ་འབུལ། །མགོན་ཁྱོད་གཟུགས་སྐུ་ཉི་མ་གཞོན་ནུ་ལ། །ཉེར་འཚེའི་སྤྲིན་གྱེས་མ་བསྒྲིབས་བཞུགས་ཡོད་ཅེས། །གཏམ་སྙན་འོད་སྟོང་བདག་བློའི་པད་ཚལ་དུ། །ལྷུང་བས་དགའ་དད་རྩེ་དགའ་དགོད་བཞིན་དུ། །བདག་ཀྱང་རི་ཁྲོད་དབེན་པའི་ས་མཁར་བཟུང་།།བླ་མའི་གདམས་ངག་གོ་ཁྲབ་མཚོན་ཆ་ཐོགས། །ཉོན་མོངས་དུག་ལྔའི་དགྲ་ལ་འཐབ་ན་ཡང་། །ཉེས་ལྟུང་འཆི་རྨས་མེད་པར་ད་བར་བདེ།།དགེ་ལེགས་བྱེ་བའི་ཆུ་ཤེལ་ལས་གྲུབ་པའི། །སྔོན་མེད་གསར་དུ་བྱུང་བའི་མགོན་ཁྱོད་སྐུའི། །ཟླ་གཞོན་མདོ་སྨད་ཤར་རིའི་རྩེར་འཕགས་པ། །བསྟན་འཛིན་རྒྱུ་སྐར་ཀུན་གྱི་རྒྱན་དུ་གྱུར། །ཐུགས་དགོངས་རབ་དཀར་གངས་རི་རྣར་སྙན་གྱི།།གསུང་གི་ཉི་འོད་ལྷུང་ནས་བཞུགས་པའི་མོད། །སྙན་གྲགས་ཆུ་རྒྱུན་ཁོར་ཡུག་རི་བོའི་བར། །འགྲོ་འདི་གངྒཱའི་རྒྱུན་ལ་འགྲན་པ་འདྲ། །ཐུགས་ཀྱི་མཁའ་ན་མཁྱེན་བརྩེའི་ཁྱུང་ཆེན་གཉིས། །འགྲོ་དོན་ལྷོ་261

བྱང་འགྲིམས་པ་མཐོང་བའི་མོད། །ཕྱི་རོལ་མཁའ་ལ་བྱ་དང་བྱེའུའི་ཚོགས། །བརྒྱ་སྟོང་འགྲོ་ལ་བལྟ་བའི་སྐབས་རྣམས་བཅོམ།།གདུལ་བྱ་འདོད་ལྷ་དཔག་མེད་བརྟེན་པའི་གཞི།།ཐབས་མཁས་བསྡུ་བ་རྣམ་བཞིའི་བང་རིམ་ཅན། །གཟུགས་སྐུའི་ལྷུན་པོ་གཡོ་མེད་བསྐལ་བརྒྱའི་བར། །བཞུགས་ཞེས་སོར་བཅུས་ཐལ་སྦྱར་གསོལ་བ་འདེབས། །སྔོན་གྱི་རྒྱལ་སྲས་སེང་ཆེན་དཀར་མོའི་ཚོགས། །ཉམས་རྟོགས་གཡུ་རལ་ངོམ་ཞིང་འགྱིང་བའི་ས།།དབེན་པའི་གངས་ཁྲོད་ཉལ་བའི་སེང་ཕྲུག་ངར།།ལུང་རྟོགས་གཡུ་རལ་རྒྱས་པའི་སྐྱབས་འཇུག་ཞུ། །དཔག་མེད་ཡོན་ཏན་འདོད་དགུ་འབྱུང་བའི་གནས།།འགྲོ་མགོན་ཡིད་བཞིན་ནོར་བུ་རིན་ཆེན་ལ།།རི་ཁྲོད་རྒྱ་མཚོའི་གླིང་ནས་འཁྱམས་པ་ཡི། །དེད་དཔོན་བདག་ནི་མྱུར་དུ་མཇལ་བར་སྨོན། །ཞུ་ཡིག་མི་མཐུན་མེད་པའི་ཙན་དན་ཤིང་།།དྲི་མེད་ལྷ་རྫས་གླང་ཆེན་ཞིག་ལ་བཀལ།།མཚོ་སྙིང་རྒྱ་གར་འཕགས་པའི་ཡུལ་ནས་ཕུལ།།ཁྱེད་དྲུང་དགེ་ལེགས་དྲི་ཡིས་ཁྱབ་གྱུར་ཅིག །ཅེས་པ་འདི་ཡང་མཚུངས་མེད་བླ་མ་ཆུ་དམར་རིན་པོ་ཆེ་ལ་བདེ་ཞུས་སུ་ཚོགས་དྲུག་རང་གྲོལ་གྱིས་ཕུལ་བའོ།།མི་ནོར་མང་བོ་ཡོད་ཚད་རྒྱབ་ཏུ་སྤངས། །བླ་མ་མང་བསྟེན་ཟབ་རྒྱའི་གདམས་པ་ཐོབ།།རི་ཁྲོད་མང་བསྟེན་རྩེ་གཅིག་སྒྲུབ་པ་མཛད། །ཡོན་ཏན་མང་བོ་མངའ་བའི་མགོན་དེའི་དྲུང་། །ཕྲན་262

ཆུང་བྱམས་པ་ཆོས་དར་ཞེས་བྱ་ངས། །སྒོ་གསུམ་གུས་པས་ཞུ་ཡིག་འབུལ་བུ་འབྲས། །མགོན་ཁྱོད་གཟུགས་སྐུ་བདེ་ཞེས་ཐོས་པས་སྤྲོ། །བདག་ཀྱང་མཆོག་གསུམ་ཐུགས་རྗེས་ཟག་ཕུང་བདེ།།ད་ནི་མགོན་ཁྱོད་རི་ཁྲོད་གཞན་མ་འགྲིམས། །རང་ཡུལ་གདུལ་བྱའི་མགོན་དུ་བཞུགས་གསོལ་འདེབས། །བདག་ཀྱང་ཟབ་གསལ་ཐུགས་ཀྱིས་མ་འདོར་བར།།ཆོས་མགོ་མཐའ་རུ་ཐོན་པའི་སྐྱབས་འཇུག་ཞུ། །ཞོ་འོང་སྟེང་འོག་དད་ཅན་ཕོ་མོ་རྣམས། །འབྲེལ་ཚད་དོན་ལྡན་དགེ་བའི་བཤེས་གཉེན་འདི། །སླར་ཡང་རང་ཡུལ་ཕེབས་པ་སྐལ་བ་བཟང་། །ཀུན་གྱིས་མཆོད་བསྟོད་བཀུར་དང་འབྲེལ་ཚད་རྣམས། །ཚེ་འདིར་ཚེ་རིང་ནད་མེད་འབྱོར་བ་རྒྱས།།ཕྱི་མར་བདེ་བ་ཅན་དུ་འདྲེན་པར་ངེས།།ཞེས་པ་མཚོ་སྙིང་དབེན་པའི་དགའ་ཚལ་ནས།།ཡར་ངོས་ཟླ་ཚེས་བཟང་བོ་ཞིག་ལ་ཕུལ། །ཞེས་པ་འདི་ཡང་ལུང་རྟོགས་ཡོན་ཏན་དུ་མས་ཐུགས་རྒྱུད་ཡོངས་སུ་གཏམས་པའི་སྒྱུང་གནས་པ་རིན་པོ་ཆེའི་དྲུང་དུ་ཚོགས་དྲུག་རང་གྲོལ་གྱིས་ཕུལ་བའོ།།མཁྱེན་བརྩེ་ནུས་པའི་མངའ་བདག །བསྟན་པའི་གསལ་བྱེད་དམ་པ། །གྲུབ་དབང་མཆོག་གི་ཞབས་ཟུང་། །འཁོར་ལོས་མཚན་པའི་དྲུང་དུ།།གུས་ཕྲན་སྨན་པས་ཞུ་འབྲས། །དགེ་ལེགས་བྱེ་བའི་དཔལ་ལས། །ལེགས་འཁྲུངས་མགོན་ཁྱོད་མཛེས་སྐུ། །ཆུ་ཤེལ་མངོན་པར་དྭངས་ཤིང་། །འཕྲིན་ལས་བསིལ་ཟེར་ཕྲེང་བ། །263

ཕྱོགས་བཅུར་སྤྲོ་བཞིན་འགྲོ་ཀུན། །ཕན་བདེའི་དཔལ་ལ་འགོད་པ། །བཀའ་དྲིན་ཤིན་ཏུ་ཆེའོ། །བདག་ཀྱང་མཆོག་གསུམ་དྲིན་ལས །སྒྱུ་ལུས་ད་བར་བདེ་ལགས། །ཆེད་གསོལ་བརྩེ་བའི་མངའ་བདག །ཁྱེད་ཀྱིས་སེམས་ཅན་ཐམས་ཅད།།ཐར་བའི་ས་ལ་འགོད་པའི། །ཁུར་དུ་བཞེས་མོད་ཡང་སྒོས། །ཆུང་ནས་འདྲིས་ཆ་ཆེ་བའི། །རྡོ་རྗེ་སྤུན་གྲོགས་བདག་ལ། །རིག་པ་གཏད་ནས་ཉོན་མོངས། །འཆིང་བ་ལས་གྲོལ་ཐར་བའི། །ལམ་ལ་འགོད་པའི་སྐྱབས་འཇུག །ཁྱད་པར་ཇོ་བོ་ཆེན་པོ། །དགའ་ལྡན་ཞིང་ན་བཞུགས་དུས། །འབྲོམ་སྟོན་རྒྱལ་བའི་འབྱུང་གནས། །རྭ་སྒྲེང་ལྷ་ཁང་བཞེངས་ནས། །གསོལ་བ་དྲག་ཏུ་བཏབ་པའི། །མཐུ་ལས་རབ་གནས་མེ་ཏོག །ཐོར་བ་ལ་སོགས་བྱིན་རླབས། །དངོས་སུ་ཕེབས་པ་ལྟ་བུའི། །བདག་ཀྱང་འདི་ནས་ཉིད་ལ། །ཉིན་བཞིན་གསོལ་བ་དྲག་ཏུ། །འདེབས་དང་འདེབས་མུར་ལགས་ན། །འདི་ནས་འཕོས་ཚེ་སྐྱེ་བ།།གཞན་གྱིས་བར་མི་ཆོད་པར།།བདེ་བ་ཅན་དུ་སྒྱེ་བའི། །རྟགས་ནི་ཡང་དག་བདག་ལ། །འོང་བའི་སྐྱབས་འཇུག་ཐུགས་སྲུང་།།རྡོ་རྗེའི་རྭ་གུར་དག་ནས།།ནམ་ཡང་འདོར་མེད་མཁྱེན་མཁྱེན།།སྨན་པ་ན་ཆུང་གཞོན་ནུས། །ཞུ་ཡིག་སྒྲ་སྙན་པི་ཝང་། །གཏན་གྱི་སྐྱབས་ཁྱོད་སྙན་དུ། །ཟླ་ཚེས་བཟང་བོར་བརྡུངས་སོ། །ཞེས་པ་འདི་༥ང་ལུང་རྟོགས་ཡོན་ཏན་དུ་མའི་མཛོད་ལ་མངའ་བརྙེས་པའི་264

ཆོས་འབྲེལ་ཆེ་བའི་དྲིན་ཅན་བླ་མ་སྨན་རྒན་རིན་པོ་ཆེས་རྡོ་རྗེའི་སྤུན་གྲོགས་ཀྱི་ཚུལ་དུ་བདག་གི་སྤྱི་བོར་བཚོ་བའི་ལན་དུ།བཀའ་བརྒྱུད་གོང་མ་རྣམས་ལྟར་རང་རྒྱུད་གྲོལ། །བཀའ་གདམམ་བླ་མ་རྣམས་བཞིན་སངས་རྒྱས་ཀྱི། །བཀའ་དང་དགོངས་འགྲེལ་ཐམས་ཅད་གདམས་པར་ཤར། །བཀའ་དྲིན་མཉམ་མེད་བླ་མ་རིན་པོ་ཆེ། །མགོན་ཁྱོད་གཟུགས་སྐུ་ཟླ་བ་གཞོན་ནུ་དེ། །མ་ཡི་མངའ་སྒོའི་སྤྲིན་གྱིས་མ་བསྒྲིབས་པར། །བསིལ་ལྡན་བོད་ཡུལ་ལྷ་ལམ་ཡངས་པ་ཡི། །རྒྱན་དུ་ཤར་བའི་མོད་ལ་བསྟན་འཛིན་གྱི། །སྐྱེས་བུ་རྒྱུ་སྐར་ཐམས་ཅད་ཟིལ་གྱིས་མནན།།ཐབས་མཁས་བསྡུ་བཞིའི་བསིལ་ཟེར་འབྱེད་པའི་མོད། །སྐལ་བཟང་གདུལ་བྱ་ཀུ་མུད་ཁྱོད་དྲུང་ཕྱོགས། །དགའ་དད་འཛུམ་དགོད་མང་བོ་བྱེད་འདི་མཚར། །ཕྲན་ཆུང་བདག་གི་སྒྱུ་ལུས་ཁང་རུལ་སྟེང་། །ཞག་དང་ཟ་མའི་ཆར་ཆུ་རྒྱུན་དུ་བབས།།ལོ་དང་ཟླ་བའི་ཐིགས་ཆུས་བརྡུངས་སྟབས་ཀྱིས། །ཡིད་བརྟན་མེད་རུང་ད་དུང་མ་ཞིག་གདའ། །མགོན་ཁྱོད་ཚོགས་གཉིས་ཚེ་འདིར་གོམས་པའི་མཐུས། །ནམ་ཞིག་གཤེགས་པའི་ཚེ་ན་བདེ་བ་ཅན།།ཞེས་བྱའི་ཞིང་དུ་ཚེ་རབས་ཕྱི་མ་ལ།།སྐྱེས་ངེས་སྐྱེས་པའི་ཚེ་ན་ང་མ་འདོར། །བདག་བློ་རྒྱལ་ཆེན་རིགས་བཞིའི་ལྷ་གནས་ནས།།ཞུ་ཡིག་ལྷ་བུ་གཞོན་ནུ་མཛེས་པ་ཞིག།།དྲི་མེད་ལྷ་རྫས་ལག་265

གཉིས་རྐྱོང་བཞིན་དུ། །བླ་མ་ལྷ་དབང་བརྒྱ་བྱེན་དྲུང་དུ་ཐལ། །ཞེས་ཕུལ་ལོ།།རབ་འབྱམས་རྒྱལ་བ་ཀུན་ལས། །རབ་མང་འགྲོ་བ་མཐའ་དག །རབ་འཇིགས་འཁོར་བའི་མཚོ་ལས། །རབ་སྒྲོལ་སྐྱབས་མཆོག་གང་དེར། །མགོན་ཁྱོད་སྲས་ཀྱི་ཐུ་བོ། །རིགས་བདག་རིག་འཛིན་ཟླ་བས། །གསུང་གི་བདུད་རྩིས་འཚོ་བའི། །ངག་དབང་ཡོན་ཏན་ཞུ་འབྲས། །གང་ཐུགས་བདེ་ཆེན་མཁའ་ལས། །བྱམས་བརྩེའི་སྤྲིན་དཀར་འཁྲིགས་ཤིང་། །ཞལ་གདམས་དབྱར་རྔ་སྒོག་བཞིན། །གནང་སྐྱེས་སྦྲང་ཆར་ཕབ་པས། །བདག་ཡིད་ཞིང་ས་བརླན་ཏེ། །དགའ་བདེའི་སྙེ་མ་རྒྱས་ཤིང་། །དད་གུས་ལོ་འབྲས་སྨིན་པས། །རང་རིགས་ཞིང་ས་མགུའོ། །ཞུ་གསོལ་དོན་གྱི་སྙིང་བོར། །དེང་ནས་བྱང་ཆུབ་བར་དུ། །ཁྱེད་རང་ཡབ་སྲས་གཉིས་ལས། །རེ་སའི་སྐྱབས་གཞན་མེད་པས། །དུས་དང་རྣམ་པ་ཀུན་ཏུ། །ཐུགས་རྗེའི་ལྕགས་ཀྱུ་རྣོན་པོས།།འབྲལ་མེད་རྗེས་སུ་བཟུང་ནས། །ཐུགས་ཡིད་འདྲེས་པར་བྱེན་རློབས།།རྣམ་མང་སྒྱེ་འཕགས་ཡོངས་ཀྱི།།རྣམ་དཀར་དགེ་ཚོགས་རླབས་ཆེན། །རྣམ་ཀུན་གཅིག་ཏུ་བསྡུས་ཏེ། །རྣམ་འདྲེན་གཉིས་པ་ཁྱོད་ཀྱི། །ཞབས་ཟུང་འགྱུར་མེད་བརྟན་ཅིང་། །གསང་ཆེན་བསྟན་པ་རྒྱས་ཕྱིར། །ཞབས་རྡུལ་སྤྱི་བོར་ལེན་པའི། །གསང་སྔགས་སྤྱོད་པས་འབུལ་ལོ། །བརྩེ་266

གཟིགས་ཆེན་པོས་དགོངས་ནས། །ཞལ་དཀྱིལ་མྱུར་དུ་མཇལ་བའི།།རྟེན་འབྲེལ་སྨོན་ལམ་འཚལ་ལོ།།དེ་བཞིན་འགྲུབ་པར་གྱུར་ཅིག །གཞི་ལམ་འབྲས་བུར་འབྲེལ་བའི། །ཞལ་གདམས་ཟབ་མོའི་མཐར་ཐུག །བདག་གཞན་ཡོངས་ལ་ཕན་ཕྱིར། །ཅི་ནས་གནང་བར་འཚལ་ལོ། །སྐབས་སུ་དད་པའི་རྟེན་དུ། །ཕྱག་ཐམ་དབུ་སྐྲ་ན་བཟའ། །སྤྱི་བོར་སྩོལ་བའི་བཀའ་དྲིན། །རེ་བ་དོན་ལྡན་མཁྱེན་མཁྱེན། །ཞུ་ཡིག་ལྷ་རྫས་བཅས་པ། །རི་ཁྲོད་བཀྲ་ཤིས་འཁྱིལ་ནས། །དད་གུས་ཕྱག་དང་བཅས་པས། །དུས་ཚེས་དགེ་བར་ཕུལ་ལོ། །ཞེས་པ་འདི་ནི་དད་གཏོང་བློ་གྲོས་དང་ལྡན་པའི་ངག་དབང་ཡོན་ཏན་གྱིས་བསྐུལ་བའི་ལན་དུ།ས་གསུམ་ན་ཟླ་མེད། །ཀུན་མཁྱེན་པའི་ཀློང་ཆེན། །རབ་འབྱམས་ཁོང་བདག་སྙིང་། །པདྨོ་རུ་བཞུགས་ཤིག །རྫོགས་ཆེན་གྱི་གཞི་ལམ། །འབྲས་གསུམ་གྱེ་རྣམ་གཞག །མགྲིན་པ་རུ་བཏེགས་ནས། །གླུ་དབྱངས་སུ་ལེན་ནོ། །དང་པོ་གཞིའི་སྐབས་སུ། །ཅི་འདྲ་ལས་ཟེར་ན། །ནམ་མཁའ་ནི་ཡངས་པ། །ཁ་དོག་དང་དབྱེབས་མེད། །མཐའ་དབུས་མེད་ཁྱབ་གདལ།།སྟོང་གསལ་ནི་ཇི་བཞིན། །རང་རིག་ནི་སྟོང་གསལ། །ཁ་དོག་དང་དབྱིབས་མེད། །མཐའ་དབུས་མེད་ཁྱབ་གདལ། །ཆོས་སྐུ་རུ་གནས་སོ། །ནམ་མཁའ་ལ་ཉི་ཟླ།།གཟའ་སྐར་གྱི་ཚོགས་རྣམས། །དང་པོ་ནས་ཡོད་267

བཞིན། །ཆོས་སྐུ་ཡི་དབྱིངས་ན། །གཟུགས་སྐུ་དང་ཡེ་ཤེས། །ལྷུན་གྲུབ་ཏུ་གནས་སོ། །གློ་བུར་དུ་སྤྲིན་རྣམས། །ནམ་མཁའ་ལ་འཁྲིགས་ནས། །ནམ་མཁའ་དང་ཉི་ཟླ། །གཟའ་སྐར་རྣམས་སྒྲིབ་བཞིན། །གློ་བུར་དུ་མ་རིག །ཉོན་མོངས་ལས་རྣམས་བྱུང་། །ཆོས་སྐུ་དང་གཟུགས་སྐུ། །ཡེ་ཤེས་རྣམས་བསྒྲིབས་སོ། །བར་དུ་ལམ་བསྒོམ་ཚེ། །ཅི་འདྲ་ཡིན་ཟེར་ན། །སྐྱི་བསེར་གྱི་རླུང་ཆེན། །ཤུགས་དྲག་ནི་ལྡང་བཞིན། །མཚན་ལྡན་གྱི་བླ་མ། །ཡུན་རིང་དུ་བསྟེན་ནས། །རྫོགས་ཆེན་གྱི་གདམས་པ། །ཐོས་བསམ་བྱས་ཇི་བཞིན། །ཤེས་པའི་ཚེ་དབེན་པར། །རྩེ་གཅིག་ཏུ་བསྒོམ་དགོས། །མཐར་ཐུག་གི་འབྲས་བུ། །ཅི་འདྲ་ཡིན་ཟེར་ན། །ལྷོ་སྤྲིན་རྣམས་དག་ནས། །ནམ་མཁའ་དང་ཉི་ཟླ། །གཟའ་སྐར་རྣམས་གསལ་བཞིན། །ལས་ཉོན་དང་མ་རིག །སྒྲིབ་པ་ཀུན་དག་ནས། །ཆོས་སྐུ་དང་གཟུགས་སྐུ། །ཡེ་ཤེས་ལྔ་མངོན་ནོ། །ཟླ་བ་ཡང་རིམ་བཞིན། །གཞན་སྟོང་གི་དུས་སུ། །མི་སྣང་བ་བཞིན་དུ།།གཟུགས་སྐུ་དང་ཡེ་ཤེས། །ཆོས་སྐུ་ཡི་དབྱིངས་སུ། །མི་སྣང་བར་ནུབ་ནས།།སྟོན་དུས་ཀྱི་ཐོ་རངས། །ནམ་མཁའ་ནི་ཇི་བཞིན། །ཆོས་སྐུ་ལས་ནམ་ཡང་།།འགྱུར་བ་ནི་མེད་དོ། །ཆོས་སྐུ་ལས་གཟུགས་སྐུ། །འགག་མེད་དུ་ཤར་ནས། །སེམས་ཅན་དོན་མཛད་དུས། །ཅི་འདྲ་ཡིན་ཟེར་ན། །ནམ་མཁའ་ནི་ཅུང་ཟད།།མ་གཡོས་པ་བཞིན་དུ།།སླར་ཡང་ནི་ཟླ་268

བ། །ཕྱི་རོལ་ཏུ་སྣང་ནས། །འོད་དཀར་ནི་འགྱེད་བཞིན། །ཆོས་སྐུ་ལས་ཅུང་ཟད། །མ་གཡོས་པ་བཞིན་དུ། །ལོངས་སྐུར་ནི་སྣང་ནས། །སར་གནས་ཀྱི་བྱང་ཆུབ། །སེམས་དཔའ་རྣམས་དོན་མཛད། །ཟླ་བ་ཡི་གཟུགས་བརྙན། །ས་སྟེང་ན་ཡོད་ཚད། །དྭངས་པའི་མཚོར་སྣང་བཞིན།།སྤྲུལ་བའི་སྐུ་གྲངས་མེད།།ཕྱོགས་བཅུ་རུ་སྣང་ནས། །འགྲོ་དྲུག་གི་སེམས་ཅན། །མ་ལུས་པའི་དོན་མཛད། །ཆུ་སྣོད་ནི་མེད་ན། །ཟླ་བ་ཡི་གཟུགས་བརྙན། །མི་སྣང་བར་ནམ་མཁའི། །ཟླ་བ་ལ་ཐིམ་བཞིན། །སྤྲུལ་སྐུ་དེ་མི་སྣང་། །ལོངས་སྐུ་ལ་ཐིམ་མོ། །གནམ་སྟོང་དུས་ཟླ་བ། །མི་མཐོང་བ་བཞིན་དུ། །སར་གནས་ཀྱི་བྱང་སེམས། །གདུལ་བྱ་རྣམས་མེད་ན། །ལོངས་སྐུ་ཡང་གཞི་ཡི། །ཆོས་སྐུ་ལ་ཐིམ་མོ། །བཅོ་ལྔ་ཡི་ཟླ་བ། །གནམ་སྟོང་གི་དུས་སུ། །གཏན་མེད་དུ་མ་སོང་། །སྣང་རྒྱུ་ཡང་མེད་བཞིན། །གཟུགས་སྐུ་གཉིས་གཞི་ཡི། །ཆོས་སྐུ་རུ་ཐིམ་དུས།།གཏན་མེད་དུ་མ་སོང་།།གང་དུ་ཡང་མི་སྣང་།།གདུལ་བྱ་རྣམས་ཡོད་དུས།།སྔར་བཞིན་དུ་སྣང་ནས།།འགྲོ་དོན་ལས་ནམ་ཡང་།།རྒྱུན་ཆད་ནི་མེད་དོ། །གླུ་དབྱངས་འདི་སློབ་དཔོན། །པད་འབྱུང་ནི་སླར་ཡང་། །མི་གཟུགས་སུ་ཤར་བ།།ཀུན་མཁྱེན་གྱི་ཀློང་ཆེན།།རབ་འབྱམས་པ་ འི་ལེགས་བཤད།།ས་གསུམ་གྱི་སྨྲོན་མེ།།མཛོད་བདུན་གྱི་དྲིན་ལས།།པད་འབྱུང་གི་བུ་རྒྱུད། །རྣམ་འབྱོར་པ་ཚོགས་དྲུག །རང་གྲོལ་269

ངས་བླངས་སོ། །དགེ་བ་འདིས་འགྲོ་བས། །དགོས་འདོད་ནི་ཀུན་འབྱུང་།།རང་རིག་གི་ནོར་བུ།།རིང་མིན་དུ་རྙེད་ནས།།སྲིད་ཞི་ཡི་དབུལ་ཕོངས།།མ་ལུས་པ་སེལ་ཤོག །ཅེས་སྤྲས་པའོ།།གང་ཐུགས་དྲི་མེད་རབ་དཀར་བུམ་བཟང་བོར། །གསང་ཆེན་ཆོས་ཀྱི་བདུད་རྩི་རྟག་འཁྱིལ་ཞིང་།།རྨད་བྱུང་བྱམས་བརྩེའི་དར་གྱི་ཤམ་བུ་མཛེས།།འགྲོ་ཀུན་རེ་འདོད་སྐོང་མཛད་གང་དེའི་དྲུང་། །གུས་ཕྲན་དགེ་སྦྱོང་གཟུགས་འཛིན་བྱ་བཏང་བ། །ངག་དབང་རྒྱལ་མཚན་མིང་ཅན་ངས་ཞུ་འབྲས། །མགོན་ཁྱོད་མཛད་བཟང་སྙན་པའི་པི་ཝང་སྒྲ།།རིང་དུ་ཐོས་པས་དགའ་དད་དཔག་མེད་ཐོབ། །འདི་ན་ཆོས་མེད་སྨྱོན་པའི་ཟློས་གར་མཁན། །ཆོས་པའི་གཟུགས་བརྙན་ཁུར་དུ་བཟུང་བ་བདག །ཉིད་ཀྱི་ཐུགས་རྗེས་བསྐྱངས་པའི་གྲུབ་དབང་མཆོག །རིག་འཛིན་ཟླ་བའི་གསུང་གིས་འཚོ་བཞིན་ལགས། །སྔ་སོར་ཉིད་ཀྱི་ཞལ་མཆོག་མ་མཐོང་ཀྱང་།།གསང་གསུམ་རྣམ་ཐར་ཕྱོགས་ཙམ་ཐོས་པའི་མོད།།འགྱུར་མེད་དད་གུས་ཐོབ་ལ་ཟོག་མ་མཆིས།།དེ་ཕྱིར་མགོན་ཁྱོད་ཐུགས་རྗེ་ཆེན་པོ་ཡིས།།དུས་རྣམ་ཀུན་ཏུ་འབྲལ་མེད་རྗེས་འཛིན་ངོས། །གསང་སྔགས་ལྟ་སྒོམ་སྤྱོད་འབྲས་ཚུལ་སྦྱར་བའི།།ཞལ་གདམས་གོ་སླ་མགུར་དུ་བཞེངས་པ་དང་། །ཕྱག་ཐལ་ན་བཟའ་དད་གུས་རྟེན་དུ་ཞུ། །རེ་འབྲས་དོན་དང་ལྡན་པ་བླ་མ་མཁྱེན། །270

བདག་ནི་དེང་ནས་ཇི་སྲིད་འཚོ་ཡི་བར། །རི་ཁྲོད་དབེན་པར་སྡོད་པའི་དམ་བཅའ་དང་། །དགེ་སྦྱོར་གང་བྱས་མགོན་ཁྱོད་ཞབས་བརྟན་དུ། །འབུལ་ཞིང་བདག་ལུས་འབྱུང་བཞི་སྙོམས་པ་ནས།།མྱུར་དུ་མཇལ་བའི་སྨོན་འདུན་ཡང་དག་འཚལ།།རབ་གུས་ཞུ་ཡིག་ལུས་མཛེས་རྐང་དྲུག་ལྡན།།ལྷ་རྫས་དར་གྱི་གཤོག་རླབས་རབ་བསྐྱོད་དེ།།ཁྱོད་ཞབས་རབ་དཀར་དྲི་མ་མེད་པ་དེ།།ཕྱོགས་བཅུར་བཞད་པའི་ཁོར་ཡུག་བསྙེགས་བུད་ཐལ། །ཞེས་པ་འདི་ཡང་བྱ་བཏང་རི་ཁྲོད་པ་ངག་དབང་རྒྱལ་མཚན་གྱིས་བསྐུར་པའི་ལན་དུ།ཕ་རྒན་ཆོས་རྒྱལ་ཞབས་ལ་འདུད། །ཕ་ཡི་རྗེས་བཟུང་བུ་བདག་དང་། །ཕ་མ་སེམས་ཅན་ཐམས་ཅད་ལ། །ཕ་ཁྱེད་ཐུགས་རྗེའི་སྤྱན་གྱིས་གཟིགས། །ཚོགས་དྲུག་རང་གྲོལ་བུང་བ་ཡིས རི་ཁྲོད་དབེན་པའི་པད་ཚལ་ན། །ཉམས་ལེན་འཕུར་ལྡིང་གཡོ་བཞིན་དུ།།རྣར་སྙན་གླུ་དབྱངས་དར་དིར་སྒོག །ཟླ་མེད་བླ་མ་དུ་མའི་ཐུགས།།དྲི་མེད་ཤེལ་དཀར་བུམ་བཟང་གི །འཁྲུལ་མེད་ཟབ་རྒྱས་གདམས་པའི་བཅུད།།ངོམས་མེད་འཐུང་མཁས་གྲོགས་ཁྱོད་ཉོན།།སེམས་ཅན་བློ་ནི་མ་རིག་པས། །བསྒྲིབས་ནས་འཁོར་བར་འཁྱམས་པ་ཡིན།།མ་རིག་པ་དེ་སེལ་བ་ལ།།གདམས་ངག་གཅིག་པོ་འདི་ལས་མེད། །དཔེར་ན་འཇའ་སྤྲིན་ཉི་ཟླ་རྣམས། །ནམ་མཁའ་གཅིག་པུའི་ཆོ་འཕྲུལ་ཡིན། །འཁོར་འདས་ཆོས་རྣམས་མ་271

ལུས་པ། །སེམས་ཉིད་གཅིག་པུའི་ཆོ་འཕྲུལ་ཡིན། །སེམས་ལ་ལྟོས་དང་ངོས་བཟུང་མེད། །སྟོང་གསལ་ནམ་མཁའ་ཡངས་པ་འདྲ། །སསལ་སྟོང་རྗེན་ནེ་ཡེ་རེ་བ།།ཟང་ཐལ་སྨྲ་བསམ་བརྗོད་དུ་མེད།།རང་གི་ཉམས་སུ་མྱོང་རྒྱུ་ཞིག །འདུག་པ་དེ་ཉིད་ལྟ་བ་ཡིན།།སྟོང་གསལ་ངང་ལ་ཡེངས་མེད་དུ།།རྒྱུན་དུ་གནས་པ་སྒོམ་པ་ཡིན།།ཅི་ལྟར་འདུག་ཀྱང་གསལ་སྟོང་དང་། །འབྲལ་མེད་བྱེད་པ་སྤྱོད་པ་ཡིན།།སྟོང་གསལ་ཟང་ཐལ་རྗེན་པ་དེ་།།མངོན་དུ་གྱུར་པ་འབྲས་བུ་ཡིན། །རྣལ་འབྱོར་བདག་གི་སྙིང་གཏམ་འདི། །ཆོས་སེམས་འདྲེས་པའི་སྙིང་གི་གྲོགས། །རྒྱུན་དུ་མ་བརྗེད་སྙིང་དུ་ཆོངས། །ཉམས་རྟོགས་ཉི་མ་སྙིང་དབུས་འཆར། །ཆོས་ཀུན་སྙིང་བོ་ལྟ་མགུར་འདི། །ཆོས་རྒྱལ་ངག་གི་དབང་བོ་ཡིས། །ཆོས་བཞིན་བརྩེ་བས་བསྐྱངས་པའི་བུ།།ཆོས་པ་ཚོགས་དྲུག་རང་གྲོལ་བླངས།།དགེ་འདིས་སེམས་ཉིད་ནམ་མཁའ་ཡི། །མ་རིག་ཉོན་མོངས་སྤྲིན་རྣམས་ཡལ། །སྐུ་དང་ཡེ་ཤེས་ཉི་ཟླ་དེ། །འགྲོ་བ་ཀུན་གྱིས་མཐོང་བར་ཤོག །ཅེས་སྨྲས་པའོ།།པད་འབྱུང་མཁྱེན་བརྩེ་ལྷ་ཡི་ལམ་ལས་ཤར།།མི་དབང་ཉི་མ་ཡོན་ཏན་འོད་སྟོང་ཅན། །གང་དེའི་ཞབས་པད་གུས་པས་རབ་བསྟེན་ནས། །ཚོགས་གཉིས་ལེགས་བསགས་མཐུ་ལས་ཚེ་གཅིག་ལ། །སངས་རྒྱས་གོ་འཕང་བརྙེས་ཀྱང་འགྲོ་བ་ཀུན། །སྲིད་ལས་272

སྒོལ་ཕྱིར་དམ་བཅའ་བརྟན་པོ་ཡིས། །སྒྲུབ་པའི་རྒྱལ་མཚན་སྲིད་རྩེར་བསྒྲེངས་པའི་མོད། །སྙན་གྲགས་དབྱར་རྔས་ས་གསུམ་ཡོངས་ལ་ཁྱབ། །བདག་སོགས་མདོངས་ལྡན་གདུལ་བྱའི་ཚོགས་རྣམས་ཀུན། །དབང་མེད་དགའ་སྤྲོའི་གར་སྟབས་འཁྲབ་ཏུ་བཅུག །དལ་ཐོབ་སེར་གཟུགས་བདག་ནི་བསྟན་པའི་སྒོར། །ཞུགས་ནས་བསླབ་གསུམ་མནོས་ཀྱང་སྔོན་བསགས་ཀྱི། །བསོད་ནམས་དམན་པའི་མཐུ་ཡིས་མི་མཐུན་པའི། །རྐྱེན་གྱིས་དྲན་ཤེས་བག་ཡོད་ལྷོད་གྱུར་ཀྱང་། །ཕྱི་རུ་ཝ་སྐྱེས་རྣམ་ཐར་འཛིན་བདག་ལ། །མགོན་ཁྱོད་ཐུགས་རྗེའི་སྤྱན་གྱེས་ལེགས་གཟིགས་ནས། །ཞལ་གདམས་བྱིན་རྟེན་དབུ་ལོ་ན་བཟའ་བཅས། །མཐོང་ཐོས་དྲན་རེག་ཀུན་གྲོལ་རྟེན་མཆོག་སྩོལ། །རྣམ་འདྲེན་སྲས་ཀྱི་ཐུ་བོ་སྙིང་སྟོབས་ཅན། །བསྟན་འགྲོ་ཡོངས་ཀྱི་མཛེས་རྒྱན་སྐྱབས་གཅིག་པུ། །བདེ་ལྡན་ཞིང་གི་མགོན་བཞིན་བསྐལ་བརྒྱའི་བར། །ཞབས་ཟུང་རྡོ་རྗེའི་ཁྲི་ལ་བཞུགས་ངོས་ནས། །བདག་ཅག་འདིར་འཁོད་མཆེད་ལྕམ་འདུས་ཚོགས་ཀྱི། །འགལ་རྐྱེན་ནད་གདོན་བར་ཆད་ཀུན་ཞི་ནས། །མཐུན་རྐྱེན་ལེགས་ཚོགས་ཆེས་ཆེར་འཕེལ་བ་དང་།།སྐྱེ་བ་ཕྱི་མའི་དུས་ན་མགོན་ཁྱོད་ཀྱི།།ཐུགས་སྨོན་ལས་གྲུབ་འཚང་རྒྱའི་ཞིང་ཁམས་དེར། །འཁོར་གྱི་ཐོག་མར་རྗེས་སུ་འཛིན་པར་ཞུ། །བདག་ཡིད་པདྨོས་རབ་བརྒྱན་རྫིང་བུ་ནས། །ཞུ་ཡིག་273

ལུས་མཛེས་སྐད་སྙན་ངང་བ་ཞིག །ལྷ་རྫས་དར་གྱི་གཤོག་རླབས་རབ་བསྐྱོད་ནས།།མགོན་ཁྱོད་སྒྲ་འཛིན་རྒྱ་མཚོ་བསྙེགས་ཏེ་ཐལ།།ཅེས་པ་འདི་ཡང་དམ་ཚིག་ལྡན་ཞིང་དུག་ལྔ་ཤུགས་ཆུང་བ། དག་སྣང་ཆེ་ཞིང་བློ་ལྡན་ངང་རིང་བརྩེ་བའི་གོགས་པོ་མཐོང་སའི་དགེ་སློང་མཚམས་པས་བསྐུར་བའི་ལན་དུ།ཐུགས་རྗེའི་རླབས་ཆེན་རྒྱུན་དུ་གཡོ། །མཁྱེན་པའི་གཏིང་མཐའ་དཔོག་ནུས་མིན། །ཆོས་རྒྱལ་དགེ་ལེགས་ཆུ་གཏེར་དེའི། །ཞབས་ལ་གུས་པས་བདག་ཕྱག་འཚལ། །ཚོགས་དྲུག་རང་གྲོལ་ཁུ་བྱུག་གིས། །རི་ཁྲོད་དབེན་པའི་ནགས་གསེབ་ན། །གདམས་ངག་ཆར་ཟིལ་འཐུང་བཞིན་དུ། །གླུ་དབྱངས་སྐད་སྙན་ལྷང་ལྷང་སྒོག །མི་ལུས་རིན་ཆེན་བུམ་བཟང་ལྟོར། །མདོ་རྒྱུད་མན་ངག་བདུད་རྩིས་གཏམས། །གང་གི་སྤྱི་བོར་བཀུར་བྱས་ན། །གཏན་གྱི་བདེ་སྟེར་གྲོགས་པོ་ཉོན། །ཡང་ཡང་རྙེད་དཀའི་དལ་འབྱོར་རྟེན། །ད་ལྟ་རྙེད་པ་དབུལ་བོའི་མིས། །ཤིན་ཏུ་རྙེད་དཀའི་ཡིད་བཞིན་གྱེ། །ནོར་བུ་རྙེད་ལྟར་ངོ་མཚར་ཆེ། །ལུས་ཅན་སྲོག་གི་ཉིན་བྱེད་དེ། །རྒས་དང་ན་བའི་རླུང་གིས་བསྐྱོད། །འཆི་བའི་བྱ་ལམ་ཡངས་པར་ཞུགས། །བར་དོའི་ནུབ་ཀྱི་ས་འཛིན་བརྒྱུད། །འཇིག་རྟེན་ཕྱི་མ་གླིང་གཞན་དུ། །མ་སོང་སེམས་ཅན་འདི་ཡོད་ཅེས། །སྔོན་ཆད་མཐོང་ཐོས་གཅིག་མེད་ན། །རང་ལ་མི་འཆིའི་གནས་ཡོད་དམ། །གཉེན་བཤེས་དབུས་ན་དཔའ་ན་ཡང་། །གློ་བུར་འཆི་བདག་274 ་ ་

གཤིན་རྗེ་སླེབས། །ནད་ཀྱི་མཚོན་ཆས་ལུས་ལ་བཏབ། །མལ་སའི་ནང་དུ་བསྒྱེལ་བའི་ཚེ། །གཤང་གཅིས་གོས་པའི་མལ་སྟན་ནས། །མིག་གིས་ཏྲིག་ཏྲིག་སྡང་མིག་བལྟས། །འཁུན་བུའི་དགྲ་སྐད་འཐེན་ན་ཡང་། །འཆི་བདག་བ་སྤུ་གཅིག་མི་གཡོ། །དེའི་ཚེ་བརྩེ་བའི་གཉེན་འཁོར་རྣམས། །ཐམས་ཅད་འོངས་ནས་མདུན་དུ་བསྡད། །ཡིད་ནི་མྱ་ངན་བསམ་གཏན་གནས། །ངག་གི་སྨྲེ་སྔགས་དབྱངས་སུ་བླངས།།ལག་པའི་དབྱུ་གུས་བྲང་རྔ་བརྡུངས།།ཀུན་གྱེ་མིག་གཉིས་བྷནྟ་རུ། །རང་བྱུང་མཆི་མའི་སྨན་རཀ་བསྐྱིལ། །བཞིན་གྱི་ལྷ་སྐུ་མཆོད་ན་ཡང་།།དོན་གོ་སྣ་གཅིག་ཨེ་ཡོད་སོམས།།དེའི་ཚེ་ལུས་ཀྱི་ཁང་རུལ་ནས།།རྣམ་ཤེས་སྐྱེས་བུ་ཕྱི་རུ་ཐོན།།ལས་ཀྱི་རླུང་གི་རྟར་ཞོན་ནས།།གྲོགས་མེད་གཅིག་པུར་ཕྱི་མར་འགྲོ། །དེ་དུས་རང་ལ་ཕན་ངེས་པ།།དཀར་བོ་དགེ་བ་མ་གཏོགས་མེད། །ཡུན་རིང་འགྲོགས་པའི་གཉེན་དང་འབྲལ། །བསགས་པའི་ཟས་ནོར་ལོངས་སྤྱོད་ཚོགས། །ཏིལ་འབྲུ་ཙམ་ཡང་རྗེས་མི་འབྲང་། །དེ་ལྟར་འགྱུར་བར་ཤེས་བཞིན་དུ།།ཕྱི་མའི་བྱ་བ་ཇི་ལྟར་བཤོལ།།ཚེ་འདིར་ཡུན་རིང་སྡོད་ལོང་མེད།།ལེ་ལོ་ཇི་ལྟར་བྱ་བར་རིགས།།ཤ་རུས་དག་ཀྱང་གྱེས་གྱུར་ན། །གཉེན་བཤེས་ཚོགས་ལ་ཇི་ལྟར་ཆགས། །ཚུལ་འདི་འདི་ལྟར་མི་བསམ་པར། །མི་ཆོས་ཆོས་བརྒྱད་ཁོལ་བོ་རང་། །བྱས་ན་ན་རྒ་འཆི་བདག་ཁོ། །བྱུང་དུས་དུས་དེར་275

འགྱོད་པ་སྐྱེ།།དེ་ཕྱིར་ཤེས་ལྡན་སྙིང་གི་གྲོགས།།ཁྱོད་ལ་མང་བོ་སྨྲ་ཅི་དགོས། །མདོར་ན་ཚེ་འདི་བློ་ཡིས་ཐོངས། །རི་ཁྲོད་འགྲིམས་པ་ཉམས་ལེན་མཛོད། །བདག་བློ་ཉི་མའི་དཀྱིལ་འཁོར་ལས། །ཐོན་པའི་ལེགས་བཤད་འོད་ཟེར་འདི། །སྙིང་གྲོགས་བློ་ཡི་པདྨོར་ཞུགས། །དགའ་སྤྲོའི་འཛུམ་དགོད་དབང་མེད་འཆོར། །བསྒྲུབ་པའི་བརྩོན་འགྲུས་མདངས་སྟོབས་རྒྱས། །སྙན་གྲགས་དྲི་ཡིས་ཕྱོགས་ཀུན་ཁྱབ། །ཉམས་རྟོགས་ཡོན་ཏན་བཅུད་ཀྱིས་གཏམས། །སྐུ་གསུམ་འབྲས་བུ་སྨིན་པར་ཤོག །ཅེས་སྨྲས་པའོ།།བགྲང་ཡས་རྒྱལ་བ་སྲས་བཅས་ཀུན་ལས་འགྲོ་བ་ལ། །ཆེས་ཆེར་བརྩེ་བས་གཟིགས་མཛད་པདྨ་འབྱུང་གནས་ཞེས། །ཞིང་འདིར་སྐལ་ལྡན་གདུལ་བྱ་ཡོངས་ཀྱི་གཙུག་རྒྱན་དུ། །མི་ཡི་རྣམ་རོལ་ཆོས་རྒྱལ་ཆེན་པོར་སྤྱི་བོས་འདུད། །མགོན་དེའི་ཐུགས་ཀྱི་ཤེལ་དཀར་བུམ་བཟང་ལས་ཐོན་པའི། །དམ་ཆོས་བདུད་རྩིའི་རྒྱུན་གྱེས་རང་རིག་ནོར་བུ་ཡི། །ཉོན་མོངས་དྲི་མ་མྱུར་བཀྲུས་ལུང་རྟོགས་ཡོན་ཏན་གྱི། །དགོས་འདོད་ཀུན་མངའ་གྲུབ་དབང་རིན་པོ་ཆེ་ཡི་དྲུང་། །ཆོས་གོས་རྣམ་གསུམ་འཆང་ཞིང་ཆོས་པའི་གཟུགས་ཀྱི་ནི། །རང་གཞན་བསླུ་བྱེད་འདི་ཕྱི་གཉིས་མེད་མཆོག་མིང་གི །གཡོ་མེད་སོར་བཅུའི་པདྨོ་སྤྱི་བོར་རབ་བཀོད་དེ། །ཞུ་མཆིད་འབུལ་ལོ་བརྩེ་བས་གཟིགས་ཤིང་དགྱེས་དགོངས་མཛོད།།276

སྔ་སོར་ཉིད་ཀྱི་བཀའ་ཡི་གླེགས་བུ་སྐྱེས་དང་བཅས། །སྤྱི་བོར་བསྩལ་བ་རབ་དགའི་ས་ཐོབ་བཞིན་སྤྲོ་ཡང་། །ཆོས་རྒྱལ་རྟ་བདུན་དཀྱིལ་འཁོར་མྱང་འདས་ནུབ་རིའི་ཕག །ཡིབས་པས་སྐྱབས་བྲལ་བདག་ཡིད་སྐྱེས་བུ་མྱ་ངན་གྱི། །མུན་པས་ནོན་ཀྱང་བླ་མ་མཆོག་གསུམ་མཐུ་བྱིན་གྱིས།།ཐིགས་ཚགས་བཟང་བས་སྒྱུ་ལུས་ཁང་རུལ་མ་ཞིག་ཡོད།།ཞུ་དོན་སྙིང་བོ་འདི་ཕྱི་གཉིས་མེད་སེང་གེ་བདག །བྱང་ཆུབ་གོ་འཕང་མ་ཐོབ་བར་དུ་བརྩེ་བས་སྐྱོངས། །ད་དུས་སེམས་ལ་ཕན་པའི་ཞལ་གདམས་ཕྱག་ཐམ་དང་། །ལན་བུའི་ཁྲོད་དུ་བཅིང་རྒྱུའི་དབུ་ལོའི་ཆུན་པོ་བཅས། །མགོན་ཁྱོད་ཐུགས་སྲས་རིག་འཛིན་ཟླ་བ་བྱོན་པའི་སྐབས། །དགྱེས་བརྩེ་སྒོ་ནས་རེ་བ་འབྲས་ལྡན་མཛད་པར་ཞུ།།རྡོ་རྗེའི་སྐུ་ལ་ནམ་ཡང་འཕོ་འགྱུར་མི་མངའ་ཡང་། །བདག་ཅག་དད་ལྡན་འགྲོ་བ་ཡོངས་ཀྱི་གཙུག་རྒྱན་དུ། །རི་བོ་མཆོག་རབ་བཞིན་དུ་གཡོ་བྲལ་ལྷམ་མེ་བར། །སྲིད་མཐའི་བར་དུ་ཆོས་སྟོན་མཛད་ཕྱིར་བཞུགས་གསོལ་འདེབས། །ཞུ་ཡིག་ལུས་མཛེས་སྐད་སྙན་ན་ཆུང་གཞོན་ནུ་མ། །ལྷ་རྫས་གོས་གྱོན་གསེར་གྱི་གདུ་བུ་འཁྲོལ་བཞིན་དུ།།དབེན་གནས་བཀྲ་ཤིས་འཁྱིལ་ནས་ཡར་ཚེས་ལམ་ལ་ཞུགས།།ཁྱོད་ཞབས་བསྟེན་པའི་སློབ་མ་གཞོན་ནུར་འགྲོགས་ནས་ཐལ། །ཅེས་པ་འདི་ཡང་གྲོགས་མཆོག་མཆོག་ལྡན་གྱིས་བསྐུར་བའི་ལན་དུ།277

སྔ་འགྱུར་གསང་ཆེན་ཆོས་ཀྱི་ཡིད་བཞིན་ནོར་བུ་ལས། །མ་རྟོགས་ལོག་བཤད་མི་གཙང་དྲི་མས་གོས་པ་རྣམས། །འཆད་རྩོད་རྩོམ་པས་བྱེ་དོར་བྱས་ནས་སྐལ་བཟང་གི །གདུལ་བྱའི་རེ་སྐོང་ཆོས་རྒྱལ་ངག་གི་དབང་བོར་འདུད། །བྱ་བཏང་བྱམས་པ་ཆོས་དར་ཁ་ཡི་ནམ་མཁའ་ལ། །དུང་སོ་སུམ་ཅུའི་ལྷོ་སྤྲིན་གསར་བ་ལང་ལོང་འཁྲིགས། །ལྕེ་ཡི་གློག་དམར་འཁྱུག་བཞིན་གླུ་དབྱངས་འབྲུག་གི་སྒྲ། །སྒྲོག་ལ་གྲོགས་པོ་རྨ་བྱ་གཞོན་ནུ་དགའ་བས་ཉོན།།དལ་འབྱོར་ཚང་བའི་མི་ལུས་རིན་ཆེན་རྙེད་པར་དཀའ། །འཁོར་དང་ལོངས་སྤྱོད་རྒྱས་ཀྱང་བཞག་ནས་ཕྱི་མར་འགྲོ། །ཕོ་བྲང་གནས་ཁང་བཟང་ཡང་གཏན་དུ་འདུག་དབང་མེད། །ལྷན་ཅིག་འགྲོགས་པའི་ཤ་རུས་ཡན་ཆད་བཞག་ནས་འགྲོ། །མི་ཚེ་ཚེ་ཐུང་མ་ཆགས་ཕ་ཡུལ་ཡུལ་མི་སྤོངས། །འགྲན་འདོད་འདོད་ཆགས་མ་ཆེ་མི་བསྒྲུབ་སྒྲུབས་མ་ཟེར། །མི་ཤེས་ཤེས་སོ་མ་སྨྲ་ཞེ་སྡང་སྡང་སེམས་དང་། །མ་གྲོལ་གྲོལ་བརྫུ་མ་བྱེད་མ་ཞིག་ཞིག་བརྫུས་སྤོངས། །མཚན་ལྡན་བླ་མ་བསྟེན་ལ་ཟབ་རྒྱའི་གདམས་པ་ཉོན། །ལྷ་རུ་དཀོན་མཆོག་མཆོད་ལ་བློ་ཕུགས་དེ་ལ་གཏོད། །རང་གིས་དམ་ཆོས་སྒྲུབ་བཞིན་གཞན་ཡང་ཆོས་སྒོར་ཆུགས། །དགེ་བའི་ལས་རྣམས་བསྒྲུབ་ཅིང་མི་དགེའི་ལས་རྣམས་སྤོངས། །མཐོ་རིས་སྐས་ལ་འཛེག་པའི་དགེ་བཅུ་དང་དུ་ལོངས།།ངན་སོང་གཡང་ལ་278

ལྷུང་བའི་མི་དགེ་བཅུ་ལ་འཛེམས།།དགེ་བ་གང་བྱས་ཐམས་ཅད་ཕྱི་མར་སྔོན་ན་ཡོད།།གཞན་ལ་བཅོལ་བའི་ནོར་རྣམས་རང་གིས་ལེན་པ་འདྲ། །ལྟ་བ་རང་སེམས་ཆོས་ཀྱི་སྐུ་རུ་རྟོགས་པར་གྱིས། །སྒོམ་པ་རང་སེམས་ཆོས་སྐུའི་ངང་ལ་གོམས་སུ་ཆུགས། །སྤྱོད་པ་རང་སེམས་ཆོས་སྒུ་དེ་ཉིད་རྒྱུན་དུ་སྐྱོངས། །འབྲས་བུ་རང་སེམས་ཆོས་སྒུ་ལས་གཞན་བཙལ་མི་བྱ། །དམ་ཚིག་ཉམས་པ་མེད་པར་མིག་འབྲས་བཞིན་དུ་སྲུངས།།འགྲོ་ལ་སྙིང་རྗེ་བསྐྱེད་ལ་བུ་བཞིན་བྱམས་པར་མཛོད། །འདི་བཞིན་ལྷ་ཆོས་བྱས་ན་བདེ་སྐྱིད་ཉི་མ་འཆར། །མིང་དང་དོན་གཉིས་མཐུན་པའི་ཆོས་པ་དེ་ལ་ཟེར། །ཆོས་མེད་ལོངས་སྤྱོད་ལྡན་རུང་ཡི་དྭགས་གཏེར་སྲུང་ཡིན། །ཚེ་འདིའི་འདུན་མར་མཁས་རུང་བྱོལ་སོང་རྐང་གཉིས་ཡིན། །ཀུན་གྱི་ཚོགས་དཔོན་གྱུར་རུང་དམྱལ་བའི་དཔོན་པོ་ཡིན། །ངན་སོང་སྡུག་བཟོད་དཀའ་རུང་རང་གཡོས་ཚོད་མ་ཡིན། །གླུ་འདི་འདི་འདྲ་ལེན་ཅིང་དབེན་གནས་གནས་ལ་དགའ། །དམ་ཆོས་ཆོས་མཛད་དམ་པས་གང་གསུངས་གསུང་བཞིན་བྱེད། །ཡང་དག་དག་སྣང་ཆེ་བའི་གྲོགས་མཆོག་མཆོག་ལྡན་གྱིས། །བསྐུལ་ཚེ་ཚེ་འདིར་ཞེན་ལོག་ཀུན་བྱམས་བྱམས་པས་བླངས། །བདག་སེམས་ཟླ་བ་ལས་ཐོན་གླུ་དབྱངས་འོད་དཀར་འདི། །ཆོས་གྲོགས་མཆོག་ལྡན་ཡིད་ཀྱི་མེ་ཏོག་ཀུ་མུད་ཏར། །ཕོག་ཚེ་དབང་མེད་དམ་ཆོས་279

ཉམས་ལེན་འཛུམ་དགོད་བྱས། །ལུང་རྟོགས་ཡོན་ཏན་བཅུད་ཀྱིས་ཡོངས་སུ་གཏམས་པར་ཤོག །ཅེས་སྨྲས་པའོ། །བསྟན་དང་འགྲོ་བ་ཡོངས་ཀྱི་སྐྱབས་གཅིག་པུ། །པད་འབྱུང་སྤྲུལ་བ་ཆོས་རྒྱལ་ཐུགས་སྲས་མཆོག །རྫོགས་ཆེན་བསྟན་པའི་མེ་རོ་སློང་མཛད་པའི། །ཚོགས་དྲུག་རང་གྲོལ་ཞབས་ཀྱི་པདྨོའི་དྲུང་། །ཆོས་ཀྱི་སྒོར་ཞུགས་ཆོས་མཛད་དམ་པ་བསྟེན། ། ཆོས་མང་ཉན་ཀྱང་ཆོས་སེམས་རྒྱབ་འགལ་དང་། །ཆོས་པའི་གཟུགས་ཀྱི་ཆོས་མིན་སྣ་ཚོགས་བྱེད། །ཆོས་བརྒྱད་གཡོག་ནག་ཆོས་དྲེད་རབ་རྒྱས་ཀྱིས། །ཟོལ་མེད་སྒོ་གསུམ་གུས་པས་ཞུ་ཡིག་འབུལ། །གྲངས་མེད་འགྲོ་བའི་དོན་དུ་སེམས་བསྐྱེད་ནས། །ཡེངས་མེད་རྩེ་གཅིག་སྒྲུབ་ལ་གཞོལ་བ་ཡི། །ཟླ་མེད་རྡོ་རྗེ་སྤུན་གྲོགས་བརྩེ་བས་གཟིགས།།སྐྱབས་མགོན་ཆོས་རྒྱལ་ཉི་མ་ཞིང་གཞན་གྱེ།།ནུབ་རིར་ཡིབས་པས་སྐལ་དམན་བདག་ཉིད་ནི། །མྱ་ངན་གྲིབ་མས་གཡོགས་དང་ལྷན་ཅིག་ཏུ། །རྨོངས་པའི་མུན་ནག་མཐུག་པོས་ནོན་པའི་ཚེ། །བྱ་བྲལ་རྡོ་རྗེའི་སྤུན་གྲོགས་ཟླ་གཞོན་ཁྱོད། །ཞིང་འདིའི་ཤར་རིའི་རྩེ་ལས་རབ་འཕགས་ཏེ། །ལེགས་བཤད་འོད་དཀར་ཕྱོགས་བརྒྱར་འགྱེད་པའི་མོད། །སྐལ་བཟང་གདུལ་བྱ་ཀུ་མུད་ཚོགས་རྣམས་ནི། །ཁྱོད་ལ་ཕྱོགས་ནས་དགའ་དད་འཛུམ་དགོད་ཤོར། །རྨོངས་པའི་མུན་པས་ནོན་པའི་མཚན་འགྲོས་280

བདག །ལམ་ལོག་གཡང་དུ་མ་ལྷུང་ཡང་དག་པའི། །ཐར་བའི་ལམ་སྣ་ཟིན་པ་ཤིན་ཏུ་དགའ། །ཞུ་དོན་སྙིང་བོ་བདག་ཅག་རྗེས་འཛིན་ཕྱིར། །འདི་གར་ཕེབས་པ་ཐུགས་འདུན་གཏོད་པ་དང་། །ཁྱད་པར་སེམས་ལ་ཕན་པའི་ཞལ་གདམས་དང་།།ཆོས་སྒོ་མཐའ་རུ་ཐོན་པའི་སྐྱབས་འཇུག་མཁྱེན། །ཞུ་ཡིག་འདབ་སྟོང་པདྨའི་དགའ་ཚལ་དུ། །སྤྱན་གྱི་བུང་བ་འཕུར་ལྡིང་གཡོ་རྟེན་དུ།།ཁ་བའི་མདངས་འཛིན་ལྷ་རྫས་བཅུད་ཀྱིས་གཏམས། །དད་གུས་ཕྱག་་དང་བཅས་ཏེ་ཟླ་ཚེས་ཕུལ། །ཞེས་པ་འདི་ཡང་ཐོས་བསམ་སྒོམ་གསུམ་འཆད་རྩོད་རྩམ་གསུམ་བསླབ་པ་རྣམས་དང་ལྡན་པའི་རྡོ་རྗེའི་སྤུན་གྲོགས་དཀོན་མཆོག་རབ་རྒྱས་ཀྱིས་བསྐུར་བའི་ལན་དུ།རྒྱལ་བསྟན་ལོགས་བྲིས་ལྷ་སྐུ་མཛེས་པ་རྣམས། །མ་རྟོགས་ལོག་རྟོག་མུན་པས་བསྒྲིབས་པ་ལ། །འཆད་རྩོད་རྩོམ་པའི་མར་མེ་རབ་སྦར་ཏེ། །གསལ་བར་སྟོན་མཛད་ཆོས་རྒྱལ་ཞབས་ལ་འདུད། །བྱ་བཏང་ཚོགས་དྲུག་རང་གྲོལ་སྒེག་མོ་ཡིས། །རྣ་བར་སྙན་པའི་གླུ་ཡི་གཟུགས་བརྙན་འདི། །རྡོ་རྗེ་སྤུན་གྲོགས་དཀོན་མཆོག་རབ་རྒྱས་ཀྱི།།བློ་གྲོས་ཤེལ་དཀར་མེ་ལོང་ནང་དུ་འབུལ། །མི་ལུས་ཐོབ་ཚེ་ཚེ་འདིར་ཡུན་རིང་དུ། །མི་སྡོད་ཚུལ་འདི་འདི་ལྟར་རྔོ༥་བསམས་པར། །ཉིན་མཚན་ཤོར་ན་ན་སོ་རྒས་པའི་ཚེ། །འཆི་བདག་སླེབས་དུས་དུས་དེར་འགྱོད་ཀྱང་འཕྱིས། །བཤན་281

པས་བསད་པའི་ལུག་གི་ལྷག་མ་རྣམས། །བཤན་པ་མཐོང་ཡང་ཡིད་བདེར་གནས་པ་བཞིན། །མཉམ་འགྲོགས་གྲོགས་རྣམས་ཤི་ཡང་འཁུ་འཁྲིག་མེད། །ཁྱོད་ལ་མི་འཆི་སྡོད་པའི་གནས་ཡོད་དམ། །བསམས་ཚེ་གཏན་དུ་སྡོད་སྙམ་འཁྲུལ་བར་གོ །གོ་བཞིན་དམ་ཆོས་མི་བསྒྲུབ་ཕྱུགས་པས་ཕྱུགས།།ཕྱུགས་ཀྱང་གཡང་ཁ་་་་་་་མཐོང་ཚེ་སྐྲག་པ་སྐྱེ།།སྐྱེ་མཐའ་འཆི་བ་འདི་ལ་ཅིས་མི་འཇིགས།།ལོ་ཟླ་ཞག་གི་ཁ་བ་བུ་ཡུག་འཚུབ། །ན་རྒ་གཉིས་ཀྱི་ཤུགས་དྲག་རླུང་ཆེན་ལངས། །ཚེ་སྲོག་སྣུམ་ཟད་མར་མེར་བརྒྱབ་པའི་ཚེ། །དེ་ལ་ཡུན་རིང་སྡོད་པའི་སྐབས་ཡོད་དམ། །ནམ་ཞིག་འབྱུང་འཁྲུགས་ནད་ཀྱིས་ལུས་ལ་བཏབ། །བཟོད་གླགས་མེད་པའི་སྡུག་བསྔལ་དྲག་པོས་གཟིར། །ལངས་འདུག་མི་ནུས་མལ་སའི་ནང་དུ་ཉལ། །ཡན་ལག་ཕྲ་ཞིང་སྐྲ་རྣམས་གྱེན་དུ་ལངས། །ཤ་རྣམས་ཟད་ནས་ལྷུ་ཚིགས་མ་བྲལ་ཙམ། །མདོག་ནག་པགས་པས་གཡོགས་པའི་དྲང་སྲོང་དེས། །ཉིན་མོ་ཁ་ཟས་གཅོད་པའི་དཀའ་ཐུབ་བྱས། །མཚན་མོ་གཉིད་ཀྱི་བདེ་བ་བཀག་བྱས་ནས། །འཁུན་བུའི་དྲག་སྔགས་ཤུགས་དྲག་བགྲངས་བྱས་ཀྱང་། །འཆི་བདག་བ་སྤུ་གཅིག་ཙམ་གཡོ་མི་ནུས། །དེ་ཚེ་རང་ལ་བརྩེ་བའི་ཉེ་འཁོར་རྣམས། །དྲུང་དུ་འོངས་ནས་བརྩེ་བས་ངོ་ལ་བལྟས། །བཞིན་གྱི་དཀྱིལ་འཁོར་མཆི་མའི་ཆུ་ཡིས་བཀྲུས། །ཡིད་ནི་མྱ་ངན་བསམ་282

གཏན་ལ་གནས་ཤིང་། །ངག་གིས་འོ་དོད་ང་རོ་དབྱངས་སུ་བླངས།།ལག་པའི་དབྱུ་གུས་བྲང་གི་རྔ་བརྡུངས་ཀྱང་།།ངལ་བ་མ་གཏོགས་དོན་གོ་སྣ་གཅིག་མེད། །དེ་ཚེ་ལུས་ཀྱི་གྲོང་ཁྱེར་སྟོངས་པར་བསྐྱུར། །རྣམ་ཤེས་སྐྱེས་བུ་ཕྱི་མའི་ལམ་ལ་ཞུགས། །རྒྱུས་མེད་ཕྱོགས་སུ་གཅིག་པུར་འཁྱམས་པའི་ཚེ། །སྔོན་བསགས་ལས་ཀྱི་ནུས་པ་མ་གཏོགས་པ། །ཡུན་རིང་དགའ་མགུར་སྐྱོད་པའི་གཉེན་དང་གྲོགས། །ངལ་བ་དུ་མས་བསྒྲུབས་པའི་ལོངས་སྤྱོད་རྣམས། །ཏིལ་གྱེ་ཆ་ཤས་ཙམ་ཡང་རྗེས་མི་འབྲང་། །ཚུལ་འདིར་བསམས་ན་གློག་བཞིན་མི་བརྟན་པའི། །ཚེ་འདིའི་ཡུད་ཙམ་ཞིག་གི་བདེ་བའི་ཕྱིར།།ཕྱི་མ་བསྐལ་བར་སྡུག་བསྔལ་མྱོང་བའི་རྒྱུ། །བསྒྲུབ་ལ་སེམས་ཡོད་སྐྱེས་བུ་སུ་ཞིག་འཇུག །སྒྱུ་ལུས་བར་སྣང་འཇའ་བཞིན་རིང་མི་གནས། །སྙན་གྲགས་འབྲུག་གི་སྒྲ་བཞིན་ཡུད་ཙམ་ཡིན། །ཐམས་ཅད་ཚོང་འདུས་མགོན་བཞིན་སོ་སོར་གྱེས།།ལོངས་སྤྱོད་སྦྲང་མའི་རྩི་བཞིན་གཞན་གྱིས་སྤྱོད། །དེ་ལྟར་ཡིན་ཡང་མ་རིག་ལིང་ཏོག་གིས། །བློ་མིག་བསྒྲིབས་པའི་སྐྱ་སེར་ཕལ་མོ་ཆེ། །མི་གཙང་ཁྲོད་ན་དགའ་བའི་སྦྲང་མ་བཞིན། །ཚེ་འདིའི་བསླུ་བྲིད་དག་གི་དབང་དུ་གྱུར། །ཀྱེ་མ་མཐོན་པོའི་ཐ་མར་འཆི་བས་འཇོམས། །ལང་ཚོ་དར་བའི་ཐ་མའང་རྒས་པས་འཕྲོག །ལོངས་སྤྱོད་རྒྱས་པའི་ཐ་མ་རྒུད་པ་སོགས། །འགྲོ་མགོན་རྒྱལ་བ་སྲས་283

བཅས་གང་གསུངས་རྣམས། །དེ་བཞིན་ད་ལྟ་འདི་ན་སྣང་ན་ཡང་། །འདོད་སྲེད་ཆུ་བོས་ཁྱེར་བའི་མི་རྣམས་ཀྱིས། །འདི་ཡི་རང་བཞིན་མ་མཐོང་ཇི་ལྟར་བྱ། །སྐྱེ་དགུའི་ཕན་བདེའི་རྩ་བ་རྒྱལ་བསྟན་གྱི། །ཉི་མ་ནུབ་རིའི་རྩེ་ལ་ཉེ་བར་སླེབས། །སྲིད་མཚོར་སྒོལ་བའི་དལ་འབྱོར་གྲུ་ཆེན་ཡང་། །ནམ་ཞིག་ཚེ་ན་འཇིག་པར་མི་ཤེས་པས། །དེ་ཕྱིར་དལ་འབྱོར་ཐོབ་ཅིང་བསྟན་དང་མཇལ། །བཤེས་གཉེན་དམ་པ་བསྟེན་རྒྱུ་ཡོད་བཞིན་དུ། །དེ་ལས་འོངས་པའི་གདམས་པའི་བདུད་རྩིའི་རྒྱུན།།ཀྭ་ཡེ་ད་ལྟ་ཉིད་དུ་མི་འཐུང་ན། །ནམ་ཞིག་གློ་བུར་ཉིད་དུ་དབང་མེད་པར། །གཉེན་བཤེས་མང་བོའི་གསེབ་ནས་རང་གཅིག་པུ། །ནད་ཀྱི་ཕོ་ཉས་བཟུང་ནས་འཆི་བདག་གི །དྲུང་དུ་ཁྲིད་ན་དེ་དུས་ཅི་ཞིག་བྱ། །དེ་ཕྱིར་ཡེད་སྨོན་ཙམ་དུ་མ་འཇོག་པར། །པང་དུ་དུག་སྦྲུལ་བྱུང་བའི་མི་བཞིན་དུ། །ལེ་ལོ་དོར་ནས་བརྩོན་འགྲུས་ཤུགས་བསྐྱེད་དེ། །དེང་ནས་དམ་པའི་ཆོས་ལ་འབད་པར་རིགས། །ཤེས་ལྡན་ཁྱོད་ལ་མང་དུ་སྨྲ་ཅི་དགོས། །མདོར་ན་ཚེ་འདིའི་བདེ་འབྱོར་ཀུན་གྱིས་བསླུ། །ཡིད་བརྟན་རུང་བ་དམ་པའི་ལྷ་ཆོས་ཡིན། །དེ་ཕྱིར་དལ་འབྱོར་ཐོབ་པ་དོན་ལྡན་གྱེས། །གླུ་འདི་འདི་འདྲའི་གླུ་དབྱངས་མང་བོ་ལེན། །མི་ཆོས་ཆོས་བརྒྱད་སྤངས་པའི་རྣལ་འབྱོར་ངས། །སྤེལ་ལེགས་ལེགས་པའི་ཚིག་གིས་རབ་བརྒྱན་284

ཏེ།།ཆོས་མཛད་མཛད་བཟང་སྙིང་གྲོགས་ཁྱོད་ལ་སྤྲིངས།།བདག་ཡིད་དྲི་མེད་རབ་དཀར་གངས་རི་ལས། །བྱུང་བའི་ལེགས་བཤད་ཆུ་རྒྱུན་ངལ་མེད་དུ། །བབས་འདིས་མཆེད་ལྕམ་བློ་ཡི་རྒྱ་མཚོར་ཞུགས། །དམ་ཆོས་ཉམས་ལེན་དབུ་ཕྲེང་གཡོ་བར་ཤོག །ཅེས་སྨྲས་་པའོ།།ཨོ་ཊའི་རྒྱལ་པོ་བསྟན་འགྲོའི་དཔལ་དུ། །མི་ཡི་རྣམ་རོལ་ཆོས་རྒྱལ་ཝང་གི །ཐུགས་སྲས་ཚོགས་དྲུག་རང་གྲོལ་ཞབས་ཀྱི། །པདྨོ་དྲི་མ་མེད་པའི་དྲུང་དུ། །གུས་ཕྲན་བཀྲ་ཤིས་འབུམ་གྱིས་ཞུ་འབྲས། །གང་སྐུ་མི་མཐུན་ཕྱོགས་ལས་རྣམ་པར། །རྒྱལ་ཞིང་བསྟན་གཉིས་རྒྱལ་མཚན་སྲིད་རྩེར། །སྒྲེང་བཞིན་བཞུགས་ཞེས་ཐོས་པས་སྤྲོའོ། །ཕྲན་ཀྱང་མཆོག་གསུམ་དམ་པའི་ཐུགས་རྗེ། །གོང་མའི་ཆོས་རྒྱུན་དཔེ་སྲོལ་བཟང་བོ། །མ་ལུས་ཙམ་ལ་མོས་མོས་ངང་དུ། །སྒྱུ་ལུས་ད་བར་བདེ་མོར་གནས་ལགས། །ཞུ་དོན་སྙིང་བོ་གུས་ཕྲན་བདག་ལ། །སེམས་ལ་ཕན་པའི་ཞལ་གདམས་ཤིག་དང་།།སྐབས་སུ་དད་རྟེན་ཕྱག་ཐམ་ན་བཟའ།།དབུ་ལོ་དང་བཅས་སྤྱི་བོར་སྩོལ་ཅིག །བསྟན་དང་འགྲོ་བའི་གཙུག་གི་རྒྱན་དུ། །ཞབས་ཟུང་འཇིག་བྲལ་རྡོ་རྗེའི་ཁྲི་ལ། །ལེགས་པར་བཞུགས་ནས་བདག་ཅག་བལྟོས་བཅོས། །ཐུགས་ཀྱིས་ནམ་ཡང་འདོར་མེད་མསྟེཎྜིད་མསྟེཎྜིད། །ཅེས་པ་འདི་ཡང་བླ་མ་དུ་མའི་ཞབས་ལ་གཏུགས་ནས་ཟབ་ཆོས་285

མང་བོ་གསན། ཐོས་དོན་ཉམས་སུ་ལེན་ཞིང་གཞན་ལ་ཡང་ཕྱིན་ཅི་མ་ལོག་པར་སྟོན་ནུས་པའི་རེབ་གོང་སྔགས་འཆང་ཀུན་གྱེ་གཙུག་རྒྱན་བཀྲ་ཤིས་འབུམ་གྱིས་བསྐུར་བས་ལན་དུ།རྟག་ཏུ་ཀུན་བཟང་ཆོས་ཀྱི་དབྱིངས་ལས། །སྐད་ཅིག་ཙམ་ཡང་གཡོ་བ་མེད་པའི། །ཕ་རྒན་ཆོས་ཀྱི་རྒྱལ་པོའི་ཞབས་ལ། །སྒོ་གསུམ་གུས་པས་གསོལ་བ་འདེབས་སོ།།ཆོས་དབྱིངས་བདེ་བའི་བཙན་ས་མ་ཟིན། །འཁོར་བའི་གཡང་ས་ཆེན་པོར་ལྷུང་བའི། །བདག་དང་ཕ་མ་སེམས་ཅན་ཉམ་ཐག །ཐུགས་རྗེའི་ལྕགས་ཀྱུས་བདེ་བར་དྲོངས་ཤིག །མ་སོགས་གཉེན་བཤེས་ཐམས་ཅད་བློས་བཏང་། །མ་བྱས་རང་གྲུབ་བྲག་ཁུང་ནང་དུ། །མ་རབས་སྤྱོད་པ་ངན་པ་སྤངས་ནས།།མ་གྱུར་འགྲོ་བ་སེམས་ཅན་ཐམས་ཅད།།མ་ལུས་དོན་དུ་གོང་མའི་རྣམ་ཐར། །མ་ཤི་བར་དུ་འཛིན་མཁན་བདག་གིས། །མ་ལྟར་བརྩེ་བས་སྙན་པའི་གླུ་ལེན། །མ་ཡེངས་བློ་ལྡན་གྲོགས་ཁྱོད་ཉོན་ཅིག །རང་སེམས་དང་པོ་གང་ནས་བྱུང་དང་། །བར་དུ་ལུས་ཀྱི་ཕྱི་ནང་གར་གནས། །དབྱིབས་དང་ཁ་དོག་ལ་སོགས་ཨེ་འདུག །ཐ་མ་མི་གནས་འགྲོ་དུས་དབང་བོའི།།སྒོ་རྣམས་གང་ནས་འགྲོ་ལ་ལྟོས་དང་། །བྱུང་གནས་འགྲོ་གསུམ་གང་ཡང་མི་རྙེད།།མ་རྙེད་པ་དེ་རྙེད་པའི་མཆོག་ཡིན། །སེམས་ཀྱི་གནས་ལུགས་ཡེ་ནས་སྟོང་གསལ།།ཕྱོགས་རིས་མེད་པར་ཀུན་ལ་ཁྱབ་པ། །རྒྱ་ཆད་མེད་པའི་གདལ་བ་ཆེན་པོ། །སྒྲིབ་གཡོག་ཀུན་286

བྲལ་ཟང་ཐལ་ཡིན་པས། །སྟོང་གསལ་ཁྱབ་གདལ་ཟང་ཐལ་ཆོས་དབྱིངས། །ཆེན་པོའི་ངང་དུ་ཤེས་པ་གློད་ལ།།ཉིན་མཚན་ཁོར་མོ་ཡུག་ཏུ་ཞོག་དང་། །མངོན་ཤེས་ཛུ་འཕྲུལ་ལ་སོགས་འཆར་རོ མི་གནས་རྣམ་རྟོག་ཕྱོགས་བཅུར་འཕྲོ་ཚེ། །སྔོན་བསུ་རྗེས་གཅོད་གང་ཡང་མ་བྱེད། །ཤེས་པ་ལྷོད་ཀྱིས་གློད་ལ་སྔར་བཞིན།།སེམས་ཉིད་སྟོང་གསལ་ངང་དུ་ཞོག་དང་། །དེ་ལྟར་བཞག་མ་ཐག་ཏུ་རྣམ་རྟོག །མི་གནས་གར་སོང་མེད་པར་འགྱུར་རོ། །བྱིང་རྨུགས་གཉིད་གསུམ་གང་བྱུང་དུས་སུ། །ཕཊ་བརྗོད་མིག་ཅེར་རིག་པ་ངར་བསྐྱེད། །ས་ལེ་སང་ངེ་ཧྲིག་གེ་རྗེན་ནེ། །སེམས་ཉིད་སྟོང་གསལ་ངང་ལ་ཞོག་དང་། །བྱིང་རྨུགས་གཉིད་གསུམ་སངས་པར་འགྱུར་རོ། །རྗེས་ཐོབ་དུས་སུ་འཁོར་འདས་ཆོས་རྣམས། །མཁའ་ལ་འཇའ་དང་སྤྲིན་གཉིས་བྱུང་བ། །ཇི་བཞིན་རང་གི་སེམས་ཀྱི་ཆོ་འཕྲུལ། །ཡིན་པར་ཐག་ཆོད་འཇའ་སྤྲིན་རང་བཞིན། །མེད་པར་སྟོང་བ་ཉིད་ལྟར་ཆོས་རྣམས། །ཐམས་ཅད་སྟོང་བར་ཤེས་པའི་གདེང་དེའི། །རྩིས་ཀྱིས་བཟུང་ནས་ཕྱག་དང་སྐོར་བ། །ཚོགས་གསོག་སྒྲིབ་སྦྱོང་བྱམས་དང་སྙིང་རྗེ། །བྱང་ཆུབ་སེམས་དང་བསྒྱེད་རིམ་བསྒོམ་སོགས། །ཐམས་ཅད་གྱིས་དང་ངོ་མཚར་ཆེའོ། །རྣལ་འབྱོར་བདག་གི་སྙིང་གཏམ་ཟབ་མོ། །འདི་ཉིད་སྐལ་—ལྡན་སྙིང་གི་གྲོགས་ཁྱོད།།རྒྱུན་དུ་མ་བརྗེད་སྙིང་ལ་ཆོངས་དང་།།287

སྐྱིད་པའི་ཉི་མ་སྙིང་ལ་འཆར་རོ། །ཆོས་ཀུན་སྙིང་བོ་ལྟ་མགུར་ལེན་མཁན། །ཆོས་དབྱེངས་ན་ཆུང་མཛེས་མར་འགྲོགས་ནས། །ཆོས་སྤྱོད་བཅུ་སོགས་རྩེད་མོ་བྱེད་པའི། །ཆོས་པ་ཚོགས་དྲུག་རང་གྲོལ་ཡིན་ནོ། །མགུར་དབྱངས་ཐེམ་སྐས་བཟང་བོ་འདི་ལ། །བརྟེན་ནས་སྐལ་ལྡན་ལས་ཅན་མང་བོ། །ཆོས་དབྱེངས་ཁང་བཟང་རྩེ་མོར་སོན་ནས། །གཟུགས་སྐུའི་ཟློས་གར་སྟོན་པར་གྱུར་ཅིག །ཅེས་སྨྲས་པའོ།།འཛམ་གླིང་གསེར་ལྡན་གྱི་ཁྱོན་འདིར། །འགྲན་ཟླ་ཐམས་ཅད་དང་བྲལ་བའི། །གྲུབ་པའི་དབང་ཕྱུག་ནི་ཆེན་པོ། །ཚོགས་དྲུག་རང་གྲོལ་གྱེ་དྲུང་དུ། །ཨ་ཁྱུང་སྐུ་སྐྱེས་ཀྱིས་ཞུ་འབྲས། །གང་ཐུགས་ཆོས་དབྱིངས་ཀྱི་ནམ་མཁར། །བྱམས་བརྩེའི་ཆུ་འཛིན་ནི་འཁྲིགས་ཏེ། །བཀའ་མགུར་སྦྲང་ཆར་ནི་འཇམ་པོ། །གདུལ་བྱའི་འཛིན་མ་ལ་ཕབ་པས། །བདག་ཡུལ་པད་དཀར་ཡང་བརླན་ཏེ། །དགའ་དང་དགོད་འཛུམ་ཞིག་ཤོར་ཐལ། །ཕྲན་ཀྱང་མཆོག་གསུམ་གྱི་བཀའ་དྲིན། །དར་དཀར་ཡོལ་བ་ལ་བརྟེན་ནས། །ཚེ་སྲོག་མར་མེ་ཁོ་འཆི་བདག །རླུང་གིས་མ་བསྐྱོད་པར་གནས་ལགས། །ཆེད་གསོལ་གངས་ཅན་གྱི་བོད་ཡུལ། །གསེར་གྱི་ས་གཞི་ཡི་ཁྱོན་འདིར། །གཟུགས་སྐུའི་རི་རབ་དེ་གཡོ་མེད། །བསྐལ་པ་བརྒྱ་ཕྲག་བར་བཞུགས་ཤིག །ངུར་སྤྲིག་གོས་དཀར་གྱིས་ལུས་288

མཛེས། །ཉམས་རྟོགས་ལང་ཚོ་ནི་རྒྱས་པའི། །ཡིད་འོང་གྲུལ་བུམ་གྱི་ཕྲུ་གུ །ཁྱེད་ཀྱིས་ཉམས་ལེན་གྱི་ཟློས་གར།།བྱེད་བཞིན་མགུར་དབྱངས་གླུ་བླངས་པ། །ཐོས་ཡིད་མི་འཕྲོག་པ་སུ་ཡོད། །ཡིད་འཕྲོག་རབ་སྙན་གྱི་མགུར་དབྱངས། །ལོངས་ཞེས་ཐལ་མོ་བདག་སྦྱོར་རོ།།ཞེས་པ་འདི་ཡང་མཁས་པའི་དབང་བོ་ཨ་ཁྱུང་སྐུ་སྐྱེས་ཀྱིས་བསྐུར་བའི་ལན་དུ།སྤྱི་གཙུག་འཇའ་འོད་ཀྱི་ལྷོ་སྤྲིན།།དཀྱིལ་དུ་ཆོས་རྒྱལ་རྗེ་གཡུ་འབྲུག །བཞུགས་ནས་གསུང་སྙན་གྱི་འབྲུག་སྒྲ། །སྒྲོག་བཞིན་དངོས་གྲུབ་གྱེ་ཆར་ཕོབས།།རི་ཁྲོད་ལྷ་ལམ་ནི་ཡངས་པའི།།བྲག་ཕུག་ཆུ་འཛིན་གྱེ་གསེབ་ནས། །ཚོགས་དྲུག་རང་གྲོལ་གྱེ་འབྲུག་ཆུང་། །གླུ་དབྱངས་དབྱར་གྱི་རྔ་སྒོགས་ཡ། །འཆད་རྩོད་རྩོམ་གསུམ་གར་བྱེད་ཅིང་། །ལུང་ལྟོགས་ཡོན་ཏན་སྒྲོའི་མདངས་བཀྲ། །ཆོས་གྲོགས་ཞི་དུལ་ཅན་རྨ་བྱ།།གཞོན་ནུས་དགའ་སྤྲོ་ཡིས་ཉོན་ཅིག །མཚན་ལྡན་བླ་མ་ནི་བསྟེན་ན། །ལེགས་ཚོགས་ཡོན་ཏན་ཀུན་འབྱུང་སྟེ། །ཡིད་བཞིན་ནོར་བུ་ལ་གསོལ་བ།།བཏབ་ན་དགོས་འདོད་ནི་ཀུན་འབྱུང་།།དལ་འབྱོར་མི་ལུས་ནི་ཐོབ་དུས། །དམ་པའི་ལྷ་ཆོས་ལ་འབད་འཚལ།།ཅང་ཤེས་རྟ་ཕོ་དེ་ཡོད་དུས།།ས་ཐག་རིང་བོ་དེ་བགྲོད་དགོས།།རང་དང་ལྷན་ཅིག་ཏུ་འགྲོགས་པའི། །མཛའ་བཤེས་སོ་སོ་རུ་གྱེས་འགྲོ།།ཚོང་འདུས་མགྲོན་པོ་ནི་ཡུན་རིང་།།མི་སྡོད་ཕྱོགས་བཅུ་རུ་གྱེས་ཡོང་།།ཚེ་འདིར་ཡུན་རིང་289

དུ་མི་སྡོད། །སོག་འཇོག་མང་བོ་བྱས་ཅི་བྱ། །ཚོང་བ་ལམ་བར་དུ་ཞག་དུས། །མཁར་ལས་རྒྱ་ཆེ་འདྲ་བྱེད་དམ། །བསོགས་ན་དབང་ཕྱུག་ནི་མི་ཐོབ། །མཁས་པས་ཕྱོགས་བཅུ་རུ་སྟེར་དགོས། །བཞག་ན་ནོར་བསྐྱེད་ནི་མི་འབྱུང་། །ཚོང་བྱེད་མཁན་རྣམས་ཀྱིས་ཟོང་འགྲེམ། །སློང་ལ་སྦྱིན་པ་རང་བཏང་ན། །ཕྱི་མར་བརྒྱ་འགྱུར་དུ་ཐོབ་ཡོང་། །དཔྱིད་དུས་ཞིང་བཟང་ལ་ནས་བཏབ། །སྟོན་དུས་འཕེལ་བ་ལ་ལྟོས་དང་། །སྒྱུ་མའི་ནོར་རྫས་ནི་བསོགས་རྣམས། །ངེས་པར་རང་གིས་སྤྱོད་མི་ཤེས། །སྦྲང་མས་སྦྲང་རྩི་ནི་བསོགས་པ། །ནམ་ཞིག་མི་གཞན་གྱེས་སྤྱོད་འགྱུར། །ངན་སོང་སྡུག་བསྔལ་དེ་ཤེས་བཞིན། །དེ་ཡི་རྒྱུ་རྣམས་ནི་མ་ སྒྲུབས། །གཡང་ས་ཆེན་པོ་དེ་མཐོང་བཞིན། །དེ་རུ་མཆོང་བའི་མི་ཡོད་དམ། །ངན་སོང་སྡུག་བསྔལ་དེ་མ་བྱུང་། །གོང་དུ་ཐར་ཐབས་ཤིག་བྱ་དགོས། །རྦབ་རྡོ་འདྲིལ་བ་དེ་རང་ཐོག །མ་བྱུང་གོང་ནས་རང་ཕྲོས་ཡ། །རང་ཉིད་ངན་སོང་གི་འཇིགས་ལས། །སྐྱོབ་མཁན་དཀོན་མཆོག་གསུམ་བསྟེན་དགོས། །ནག་ཅན་དགྲའི་འཇིགས་ལས་སྐྱོབ་པའི། །སྐྱབས་ཤིག་མི་བསྟེན་པར་འདུག་གམ། །རང་གིས་ཅི་འདྲའི་ལས་བྱས་པ། །འབྲས་བུ་དེ་འདྲ་བ་སྨིན་ངེས། །གྲོ་ནས་ས་བོན་གང་བཏབ་ལ། །འབྲས་བུ་དེ་འདྲ་ཞིག་འཁྲུངས་འགྱུར། །སེམས་ཅན་གཞན་དོན་ལ་བརྩོན་ན། །ཞོར་ལ་རང་གི་ཡང་དོན་འགྲུབ།།ལོ་ཏོག་འོང་290

བའི་ཕྱིར་འབད་ན། །སོག་མ་འབད་རྩོལ་ནི་མི་དགོས།།ཐོས་པ་མ་བྱས་པའི་བསྒོམ་དེ། །རེ་ཞིག་གྲུབ་གྱུར་ཀྱང་མྱུར་འཇིག །གསེར་དངུལ་ཟངས་རྣམས་ནི་བཞུས་དུས། །མེད་དང་བྲལ་མ་ཁད་སྲ་ཡ། །ཐོས་པ་མང་བོ་བྱས་མ་བསྒོམས། །མང་བོ་ཤེས་ན་ཡང་དོན་ཆུང་། །འོ་མ་མང་བོ་བསོགས་རྩི་མར། །མ་བླངས་དགོས་པ་ནི་ཅི་ཡོད། །སྒོམ་ལ་སྙིང་རུས་ནི་མ་བྱས། །ཉམས་རྟོགས་རང་རྒྱུད་ལ་སྐྱེ་དཀའ། །ངུ་རུ་བྲོ་བ་ནི་མ་བྱས། །དགོད་རེ་བྲོ་བའི་ཟས་མི་མྱོང་། །གཏན་གྱེ་བདེ་བ་ཞིག་འདོད་ན། །ཆོས་ཕྱིར་དཀའ་བ་ནི་སྤྱོད་དགོས།།ཁ་ཡིས་ཞིམ་པོ་ཞིག་ཟ་ན།།ལག་པས་དཀའ་ལས་ནི་མྱོང་དགོས། །ཆོས་ཕྱིར་དཀའ་བ་ནི་སྤྱོད་ཚེ། །འཕྲལ་དུ་སྡུག་ན་ཡང་ཕུགས་བདེ། །གཏར་དང་བསྲེག་གིས་ནད་འདོད་དུས། །ཅུང་ཟད་གནོད་མོད་ཀྱང་ཕུགས་ཕན། །རྐྱེན་གྱིས་ལན་རེ་ཙམ་གཙེས་ན།།རྣལ་འབྱོར་བོགས་འདོན་དུ་འགྱུར་ངེས།།དཔོན་གྱིས་བེར་ཀ་ཡིས་ལན་རེ། །བརྡུངས་ན་བྲན་གཡོག་ལ་ཕན་འགྱུར། །རྟག་ཏུ་རྐྱེན་ངན་གྱེས་གཙེས་ན། །ཡུལ་དེ་ཆོས་མཛད་ཀྱིས་སྤང་དགོས། །དཔོན་གྱིས་དུས་རྒྱུན་དུ་བརྡུངས་ན། །བྲན་གཡོག་མི་འབྲོས་པར་སྡོད་དམ། །མཁས་པས་མང་ཤེས་ཀྱང་ཕྱི་མའི། །དོན་དུ་ད་དུང་ཡང་སློབས་ཡ།།ཁྱེམ་པས་ལོ་ཏོག་ནི་བླངས་ཀྱང་།།སང་ཕོད་ཞིང་གི་དོན་ལོས་བྱེད། །བླུན་པོར་ཡོན་ཏན་ནི་མེད་རུང་། །ད་ལྟ་སློབ་291

དུས་ན་མི་སློབ། །བུ་ངན་ལ་ལ་ཡིས་ཕ་ཞིང་། །བཟང་བོ་དབྱེད་དུས་ན་མི་འདེབས། །བསྟན་བཅོས་ལེགས་ན་ཡང་བློ་གྲོས། །མེད་པའི་མི་རྣམས་ཀྱིས་མི་ལེན།།རིན་ཆེན་རྒྱན་ཆ་དེ་མཛེས་ཀྱང་།།བ་ལང་མིག་ཟུར་གྱིས་མི་བལྟ། །རང་དགོས་བསྟན་བཅོས་དེ་ཉིན་རེ། །ཚིགས་རེ་བཟུང་ན་ཡང་མཁས་འོང་། །སྦྲང་མས་སྦྲང་རྩི་དེ་ཉིན་རེ། །ཅུང་ཟད་བསོགས་པ་དེ་ཆེར་འགྱུར། །བློ་ལྡན་རང་ཉིད་ཀྱིས་ཤེས་ཀྱང་། །མཁས་པ་གཞུང་ལུགས་ལ་བལྟ་ཡོང་། །ཕྱུག་པོ་རང་དོན་ནི་མང་ཡང་། །གཞན་ནོར་རིན་བྱིན་ནས་ཚུར་ཉོ། །མཁས་པ་མང་བོ་ནི་ཡོད་ཀྱང་། །ལེགས་བཤད་སྨྲ་བ་ནི་རེ་རེ། །ནགས་ཚལ་མང་བོ་ནི་ཡོད་ཀྱང་། །དྲི་ཞིམ་འབྱུང་བ་དེ་ཙན་དན། །མཁས་པའི་བཟང་ངན་གྱི་ཁྱད་པར། །ལེགས་བཤད་བརྩམས་པའི་ཚེ་ཤེས་ངེས། །རྟ་ཡི་བཟང་ངན་གྱི་ཁྱད་པར། །འགྲོ་ཞིང་རྒྱུགས་པའི་ཚེ་ཤེས་ཡ། །དེ་འདྲའི་གླུ་དབྱངས་དེ་འཇེན་མཁན། །གངས་ཅན་བོད་ཡུལ་གྱི་གླུ་བ། །ཚོགས་དྲུག་རང་གྲོལ་ཁོ་ཡིན་སྣང་།།ཐོས་ཚད་ཐམས་ཅད་ལ་བཀྲ་ཤིས།།ཞེས་སྨྲས་པའོ།།རྒྱལ་བ་གཉིས་པ་པད་འབྱུང་སྙིགས་དུས་འདིར། །རྒྱལ་པོའི་ཚུལ་འཛིན་ཞབས་ལ་གུས་པས་བསྟེན། །རྒྱལ་ཀུན་མཉེས་པའི་སྤྱོད་པ་ལྷུར་བཞེས་པའི། །རྒྱལ་སྲས་ཆེན་པོའི་ཞབས་ཀྱི་པདྨོའི་དྲུང་། །དལ་འབྱོར་ཆོས་ཚང་མི་ལུས་བུམ་པ་ཡི། །ཕྱི་རུ་ཆོས་གོས་292

རྣམས་གསུམ་དར་གྱིས་བཏུམས། །ནང་དུ་ཆོས་བརྒྱད་མི་གཙང་དུ་མས་བཀང་། །རྒྱུན་དུ་ཆོས་མིན་དྲི་ངན་བྲོ་བ་ངས། །མི་ལུས་ཤེལ་དཀར་བུམ་བཟང་དྲི་མེད་དུ།།མི་རྙེད་ལུང་རྟོགས་ཡོན་ཏན་བདུད་རྩིས་བཀང་། །མི་ལས་འདས་པའི་སྐྱེས་མཆོག་ཁྱོད་ཉིད་ལ། །མི་ཕྱེད་དད་པས་གསོལ་བ་འདེབས་འབྲས་ནི།།མགོན་ཁྱོད་གདོད་མའི་དུས་ནས་རང་བྱུང་གི །ཡེ་ཤེས་མངོན་དུ་གྱུར་ཀྱང་སྙིགས་དུས་སུ།།གདུལ་བྱ་ཐམས་ཅད་ལམ་དེར་འཛུད་པའི་ཕྱིར།།ཐབས་མཁས་རྒྱལ་སྲས་སྤྱོད་པ་ལྷུར་བཞེས་པའི།།འབྲས་བུ་ཚིག་གཅིག་མངོན་གྱུར་ཚུལ་བསྟན་ནས། །མཐོང་ཐོས་དྲན་རེག་སྨིན་གྲོལ་ལ་འགོད་བཞིན། །བཞུགས་ངོས་སྔ་སོར་བདེན་ཚིག་སྨོན་ལམ་གྱི། །གླེགས་བུ་སྤྱི་བོར་བསྩལ་བས་རབ་དགའི་ས། །ཐོབ་བཞིན་དགའ་སྤྲོ་དཔག་ཏུ་མེད་པ་ཐོབ། །འདི་ན་ཕྱི་རུ་ཆོས་པའི་གཟུགས་འཆང་ཞིང་། །ནང་སེམས་དུག་གསུམ་དུག་ལྔས་དབང་གྱུར་ཏེ།ང།མི་དགེའི་ལས་ལ་འཛེམ་མེད་རབ་སྤྱོད་ཅིང་།།བླ་མ་དགེ་བའི་བཤེས་དང་མཇལ་ན་ཡང་།།བསམ་སྦྱོར་གཉིས་ཀྱིས་བསྟེན་པ་ཕར་ལ་ཞོག །ཐ་ན་མོས་གུས་དག་སྣང་ཙམ་ཞིག་ཡང་། །མི་སྐྱེ་ལོག་ལྟའི་སྒྲོག་ཏུ་ཚུད་པ་དང་། །གདམས་ངག་ཟབ་དགུ་ཐོབ་ཡང་ལེ་ལོ་ཆེ། །བསྒོམ་བསྲན་ཆུང་བས་དམ་ཆོས་གནད་སྨིན་ཞིག །ད་ལྟ་སྒྲུབ་པའི་སྐལ་བ་དམན་ན་ཡང་། །དམ་པ་ཉིད་གྱེ་293

ཐུགས་རྗེས་ད་ནས་བཟུང་། །བླ་མ་དཀོན་མཆོག་མཆེད་གྲོགས་ལ་སོགས་ལ། །དད་གུས་དག་སྣང་རབ་ཏུ་འཕེལ་བ་དང་། །དམ་ཆོས་སྒྲུབ་པའི་བརྩོན་འགྲུས་ཤུགས་དྲག་པོ། །འཁོར་བར་སྐྱོ་བའི་ངེས་འབྱུང་རྣམ་དག་དང་། །གཞན་ཕན་བྱང་ཆུབ་སེམས་དང་ཡང་དག་ལྟ། །རྟོགས་པའི་ཤེས་རབ་ལ་སོགས་རྒྱས་པ་དང་། །ནམ་ཞིག་འཆི་ཚེ་མནར་གཅོད་མི་འབྱུང་ཞིང་། །བླ་མ་དཀོན་མཆོག་རྗེས་སུ་དྲན་པ་དང་། །བར་དོའི་སྐབས་སུ་སྐུ་ཡི་སྣང་བ་བསྟན། །སྙན་པའི་གསུང་གིས་འཁྲུལ་བའི་སྣང་བ་རྣམས། །རང་རིག་ཆོ་འཕྲུལ་ཡིན་ཞེས་ངོ་སྤྲད་ནས།།བརྩེ་བའི་ཕྱག་གིས་བདག་གི་ལག་ནས་བཟུང་། །སྐྱེ་བ་གཞན་གྱིས་བར་མི་ཆོད་པ་རུ། །བདེ་སྐྱིད་ངོ་མཚར་དཔག་ཏུ་མེད་པ་ཡི། །ཞིང་ཁམས་ཀུན་ལས་ཁྱད་འཕགས་བླ་ན་མེད། །བདེ་བ་ཅན་དུ་འདྲེན་པའི་སྐྱབས་འཇུག་ཞུ། །སྐབས་སུ་བདག་དང་བདག་འདྲ་ཐམས་ཅད་ཀྱི། །སེམས་ལ་ཕན་པའི་ཞལ་གདམས་ལེགས་བོ་དང་། །ཕྱག་ཐམ་དབུ་སྐྲ་ན་བཟའ་རྟེན་འདུས་ཀྱི། །ས་སྔགས་ལ་སོགས་དད་རྟེན་སྩོལ་བ་མཁྱེན། །ཞུ་ཡིག་གླང་ཆེན་ས་ལ་རབ་བརྟན་སྟེང་། །དྲི་མེད་དུང་མདོག་ལྷ་རྫས་རྒྱན་ཆ་སྤྲས།།གྲུབ་དབང་ཆོས་རྒྱལ་ཁྱོད་ཀྱི་ཞབས་དྲུང་དུ།།ངག་དབང་དགེ་འདུན་འཕྲིན་ལས་གླང་ཛིས་ཕུལ།།ཞེས་པ་འདི་ཡང་བསླབ་གསུམ་རྒྱན་གྱིས་མཇེས་པའི་གྲོགས་པོ་ངག་དབང་དགེ་འདུན་འཕྲིན་ལས་ཀྱིས་294

བསྐུར་བའི་ལན་དུ། །སྔོན་དུས་དུས་དང་རྣམ་པ་ཐམས་ཅད་དུ། །དུ་མའི་ཚོགས་བསགས་བསགས་མཐུས་རྫོགས་སངས་རྒྱས། །རྒྱས་ནས་འགྲོ་རྣམས་རྣམ་མཁྱེན་ས་ལ་འདྲེན། །འདྲེན་མཆོག་བླ་མ་མ་ལུས་ཞབས་ལ་འདུད། །རབ་འབྲིང་ཐ་གསུམ་མི་ཡི་རྒྱུ་འགྲུལ་མེད། །རབ་དབེན་མཚོ་སྙིང་རང་བྱུང་བྲག་ཕུག་ན།།རབ་བདེ་བྱ་བཏང་ཚོགས་དྲུག་རང་གྲོལ་ངས། །རབ་སྙན་གླུ་དབྱངས་ལྷང་ལྷང་འཐེན་པ་ལ། །རབ་བྱུང་བསྙེན་པར་རྫོགས་ནས་དུས་ཀུན་ཏུ། །རབ་མཁས་བླ་མ་མང་བསྟེན་ཐོས་བསམ་བྱས། །རབ་ཏུ་འབད་པས་སྒོམ་སྒྲུབ་བྱེད་མཁན་གྱི། །རབ་མཛེས་ངུར་སྤྲིག་འཆང་བའི་སྙིང་གྲོགས་ཉོན།།མཚན་ལྡན་བླ་མ་སྐུ་བཞིའི་གངས་རི་ལ།།དད་གུས་ཤུགས་དྲག་ཉི་མ་མ་ཤར་ན། །བྱེན་རླབས་ཆུ་རྒྱུན་གཙང་མ་མི་འབྱུང་བས། །དད་གུས་ཉི་མས་ཆེ་ཆེར་བཞུས་ཤིག་ཨང་། །མི་ལུས་གྲུ་དབུས་དམ་ཆོས་དར་འཕྱར་བ། །བརྩོན་འགྲུས་མཐུན་པའི་རླུང་གིས་མ་བསྐྱོད་ན། །ངེས་ལེགས་རིན་ཆེན་གླིང་དུ་མི་སླེབ་པས།།བརྩོན་འགྲུས་མཐུན་པའི་རླུང་གིས་བསྐྱོད་ཅིག་ཨང་།།གློ་བུར་འཆི་བདག་དམག་དཔུང་སྟེང་དུ་བླུགས། །དབང་མེད་གསོད་པ་འདི་ལ་མ་འཇིགས་ན། །འཆི་བྲོད་ཆོས་ཀྱི་གོ་མཚོན་མི་གསོག་པས། །འཆི་བདག་དམག་ལ་དོགས་ཟོན་གྱིས་ཤིག་ཨང་། །295

མི་དགེ་བཅུ་ཡི་དུག་ཆུ་ངར་མ་འདི། །འཇེམ་པ་མེད་པར་ཧེབ་ཀྱིས་འཐུངས་གྱུར་ན། །ཕྱིས་ནས་བཟོད་གླགས་མེད་པའི་སྡུག་བསྔལ་མྱོང་།།མི་དགེའི་དུག་ཆུ་རྔམ་ནས་མ་ཐུངས་ཨང་།།དགེ་བ་བཅུ་ཡི་ལྷ་ཡི་བདུད་རྩི་དེ། །ངོམས་པ་མེད་པར་རྒྱུན་དུ་མ་འཐུངས་ན། །མངོན་མཐོའི་བདེ་སྐྱིད་ལུས་སྟོབས་མི་རྒྱས་པས། །དགེ་བའི་བདུད་རྩི་ཧེབ་ཀྱིས་ཐུངས་ཤིག་ཨང་། །འཁོར་བའི་མེ་དོང་དོར་ནས་བདེ་ཆེན་གྱི། །ཐར་བའི་བསིལ་སར་སོར་ནས་མ་བསྡད་ཕྱིན། །ནམ་ཡང་བདེ་བའི་གོ་སྐབས་མི་འོང་བས བདེ་ཆེན་ཐར་བའི་བསིལ་སར་སྙོགས་ཤིག་ཨང་། །སྒོ་གསུམ་དགེ་བ་གང་སྒྲུབ་ལྕགས་ཕྱེ་ལ།།བྱང་སེམས་གསེར་བསྒྱུར་རྩི་ཡིས་མ་ཟིན་ན།།ཐམས་ཅད་མཁྱེན་པའི་གསེར་དུ་མི་འགྱུར་བས།།བྱང་སེམས་གསེར་བསྒྱུར་རྩི་འདི་གལ་ཆེ་ཨང་། །བདག་འཛིན་འཕུང་རྒན་དགྲ་ཡི་སྙིང་དཀྱིལ་དུ།།བདག་མེད་ལྟ་བའི་མདུང་རིང་མ་བཏབ་ན། །བདག་ལ་བདེ་བ་ནམ་ཡང་མི་འབྱུང་བས། །བདག་ལྟའི་དགྲ་ལ་མདུང་རེ་ཐོབས་ཤིག་ཨང་།།བསྐྱེད་རིམ་གསལ་བའི་ཕོ་གསར་གཞོན་ནུ་མཆོག །རྫོགས་རིམ་བརྟན་པའི་བུ་མོར་མ་འཕྲད་ན། །ཟུང་འཇུག་སྐུ་ཡི་གཅེས་ཕྲུག་མི་འབྱུང་བས།།གཉིས་ཀ་ལྷན་ཅིག་ཉལ་དུ་ཆུགས་ཤིག་ཨང་།།རྫོགས་ཆེན་ཁྲེགས་ཆོད་ཐོད་རྒལ་ནོར་བུ་ལ། །ཉམས་ལེན་བྱི་དོར་བཟང་བོ་མ་བྱས་ན། །ཉམས་རྟོགས་296

ཡོན་ཏན་དགོས་འདོད་མི་འབྱུང་བས། །ཉམས་ལེན་བྱེ་དོར་བྱེད་པ་གཅེས་སོ་ཨང་།།རྣམ་དཀར་དགེ་བ་ཅི་བསགས་རྟ་བཟང་དེ།།བསྔོ་བའི་སྲབ་ཀྱིས་ཁ་ལོ་མ་བསྒྱུར་ན།།ཐར་བའི་ལམ་ལ་གྱེན་དུ་མི་རྒྱུགས་པས།།བསྔོ་སྨོན་རྣམ་དག་སྲབ་ཀྱིས་ཁ་སྒྱུར་ཨང་།།ཐོས་བསམ་སྟོབས་རྒྱས་ཆོས་མཛད་དར་སེང་རྣམས། །རི་ཁྲོད་དབེན་ཁའི་གངས་ལ་མ་འགྱིང་ན།།འཇིག་རྟེན་ཆོས་བརྒྱད་མི་གཙང་དྲི་མས་གོས།།རི་ཁྲོད་གངས་ལྟོངས་རྒྱུན་དུ་ཟུངས་ཤིག་ཨང་། །དགེ་འདིས་དམ་ཆོས་ཆོས་བཞིན་བྱེད་རྣམས་ཀྱི། །འགལ་རྐྱེན་ཀུན་ཞི་ཞི་སོགས་ལས་ཀུན་འགྲུབ། །རྣམ་དཀར་ལེགས་ཚོགས་ཚོགས་གཉིས་གང་བསགས་རྣམས། །གོང་ནས་གོང་འཕེལ་འཕེལ་བ་བརྟན་པར་ཤོག །ཅེས་སྨྲས་པའོ། །དམ་པའི་ཆོས་ཀྱི་གྲུ་ཆེན་ལ་བརྟེན་ནས། །ལས་དང་ཉོན་མོངས་སྒྲིབ་པའི་རྒྱ་མཚོ་བསྒྲལ། །སྐུ་གསུམ་འདོད་འབྱུང་ནོར་བུ་ལེན་མཁན་གྱི། །སྔོན་མེད་སྙིགས་དུས་དེད་དཔོན་ཆེན་པོའི་དྲུང་།།བདེ་མེད་ཕ་ཡུལ་རྒྱ་མཚོ་ཆེན་པོ་ན།།ཆོས་བརྒྱད་རྦ་རླབས་ཤུགས་དྲག་འཁྲུགས་པས་གཡེངས། །ལས་ཉོན་གཉིས་ཀྱི་ཆུ་སྲིན་ཁར་ཆུད་པའི། །ཉམ་ཐག་གྲོགས་ངན་བདག་གིས་གུས་ཞུ་ནི། །མཁྱེན་བརྩེའི་པད་དཀར་འདབ་སྟོང་རབ་ཏུ་བཞད། །དྲི་མེད་ལེགས་བཤད་སྦྲང་རྩིའི་དགའ་སྟོན་གྱེས། །སྐལ་ལྡན་རྐང་དྲུག་297

གཞོན་ནུའི་རེ་སྐོང་བའི།།མགོན་ཁྱོད་གཟུགས་སྐུ་པད་སྡོང་བདེ་ཟེར་སྤྲོ། །རྨད་བྱུང་བློ་གྲོས་ལུས་སྟོབས་རབ་ཏུ་རྒྱས། །བྱམས་བརྩེའི་བྱང་ཆུབ་སེམས་ཀྱི་གཡུ་རལ་འཆང་།།རི་ཁྲོད་དབེན་པའི་རབ་དཀར་གངས་ལ་འགྱིང་། །གསུང་མགུར་ང་རོས་ས་སྟེང་ཐམས་ཅད་འགེངས།།སེང་ཆེན་ཁྱོད་དང་ད་ལྟ་མཚུངས་པ་ཞིག །གངས་ཅན་ཁྲོད་ན་མེད་ཅེས་ཀུན་གྱིས་གླེང་། །སྔོན་ཆད་འགའ་རེ་ཡོད་ཅེས་རྣ་བས་གོ །ཕྱིན་ཆད་རེ་རེ་ཙམ་རེ་སྲིད་དམ་ཅི།།དེ་ཕྱིར་མཇལ་དཀའི་དགེ་བའི་བཤེས་གཉེན་མཆོག །ཆུང་ནས་འདྲིས་ཆ་ཆེ་བའི་གྲོགས་ངན་པའི།།ཚེ་འདིའི་རྐྱེན་ངན་བར་ཆད་ཞི་བ་དང་། །ཕྱི་མའི་ལམ་སྣ་དྲོངས་ཤིག་ཐུགས་རྗེའི་གཏེར། །བདག་སོགས་རང་ཡུལ་རེ་ལྟོས་བྱེད་པ་རྣམས། །རེ་བ་སྐོང་ཕྱིར་སླར་ཡང་འབྱོན་པར་བསྐུལ། །བར་སྐབས་སེམས་ལ་ཕན་པའི་ཞལ་གདམས་དང་། །དད་རྟེན་སྩོལ་ཅེས་ཞོ་འོང་བླ་མས་ཕུལ། །ཞེས་པ་འདི་ཡང་དད་གཏོང་བློ་གྲོས་དང་ལྡན་པའི་གྲོགས་པོ་ཞོ་འོང་བླ་མ་ཆུང་བས་བསྐུར་བའི་་་་་ལན་དུ།ཕ་ཆོས་ཀྱི་རྒྱལ་པོར་གསོལ་བ་འདེབས། །གྲོགས་ཅི་བསམ་འརྒྱུབ་པར་བྱིན་གྱིས་རློབས། །མིང་ཚོགས་དྲུག་རང་གྲོལ་ཞེས་བྱ་ངའི། །གླུ་འདི་ལ་བློ་ལྡན་སྙིང་གྲོགས་གསོན། །ནོར་བསོགས་པའི་ཐ་མ་འཛད་པ་ཡིན། །གྲོགས་འདུས་པའི་ཐ་མ་འབྲལ་བ་ཡིན། །298

མཐོར་སོང་བའི་ཐ་མ་རྒུད་པ་ཡིན། །ཡར་སྐྱེས་པའི་ཐ་མ་འཆི་བ་ཡིན། །ཆོས་ཐམས་ཅད་མི་རྟག་ཚུལ་སོམས་ལ། །ཚེ་འདི་ཡི་ཆེ་ཐབས་བྱ་བ་ཀུན། །དཔེ་མགར་བ་ཤི་བའི་ལག་ཆ་བཞིན། །ད་བསྒྱུར་ལ་དམ་པའི་ཆོས་གྱིས་ཤིག །ལས་རྒྱུ་འབྲས་ནམ་ཡང་བསླུ་བ་མེད། །རྒྱུ་དགེ་དང་མི་དགེ་གང་བྱས་ཀྱང་། །ཕྱིས་འབྲས་བུ་དེ་འདྲ་འབྱུང་བར་གསུངས། །ད་མི་དགེ་སྡིག་པའི་ལས་མ་བྱེད། །དམྱལ་བ་ན་ཚ་གྲང་སྡུག་བསྔལ་ཆེ། །ཡི་དྭགས་ལ་བཀྲེས་སྐོམ་སྡུག་བསྔལ་ཡོད།།དུད་འགྲོ་ལ་བཀོལ་སྤྱོད་སྡུག་བསྔལ་ཡོད།།མར་ངན་སོང་སྡུག་བསྔལ་ལ་འཇིགས་ནས། །ཡར་ལྷ་མིའི་གོ་འཕང་ཐོབ་ན་འདོད།།དེ་ཙམ་གྱི་ཕྱིར་དུ་དགེ་བསྒྲུབས་ན།།མི་དེ་ལ་སྐྱེས་བུ་ཆུང་ངུ་ཟེར།།ཡར་མཐོ་རིས་ན་ཡང་ངན་སོང་གསུམ། །སྡུག་དེ་འདྲ་ཙམ་ཞིག་མེད་མོད་ཀྱང་། །མིར་སྐྱེ་རྒ་ན་འཆིའི་སྡུག་བསྔལ་མང་། །ལྷ་མ་ཡིན་འཐབ་རྩོད་སྡུག་བསྔལ་ཆེ། །ལྷ་རྣམས་ལ་འཕོ་ལྟུང་སྡུག་བསྔལ་ལྡན། །སྤྱིར་འཁོར་བའི་སྡུག་བསྔལ་ལ་འཇིགས་ནས། །རང་གཅིག་པུར་འཁོར་བའི་ཐར་ན་འདོད། །དེ་ཙམ་གྱི་ཆེད་དུའང་ཆོས་བྱེད་ན། །མི་དེ་ལ་སྐྱེས་བུ་འབྲིང་ཞེས་ཟེར། །འཁོར་བ་འདིར་ལྷུང་ནས་སྡུག་མྱོང་བའི། །སེམས་ཅན་ཀུན་དྲིན་ཅན་ཕ་མར་ཤེས། །ཀུན་འཁོར་བ་འདི་ནས་འདྲེན་ནུས་པའི། །ཡར་སངས་རྒྱས་གོ་འཕང་ཐོབ་ན་འདོད། །དེ་ཕྱིར་དུ་དམ་པའི་299

ཆོས་བྱེད་ན།།མི་དེ་ལ་སྐྱེས་བུ་ཆེན་པོ་ཟེར།།ད་གྲོགས་ཁྱོད་སྐྱེས་བུ་ཆེན་བོ་བཞིན། །ཡར་སངས་རྒྱས་གོ་འཕང་ཐོབ་པའི་ཕྱིར། །ཆོས་མདོ་སྔགས་ཉམས་སུ་ལེན་པར་གྱིས། །སྒོས་བསྐྱེད་རྫོགས་རྫོགས་ཆེན་བསྒོམ་པར་མཛོད། །ཡང་སྒོས་སུ་མྱུར་ལམ་རྫོགས་ཆེན་སྒོམས། །དགེ་འདི་ཡིས་འགྲོ་བ་མ་ལུས་པར།།མཆོག་སངས་རྒྱས་གོ་འཕང་མྱུར་ཐོབ་ཤོག།ཅེས་སྨྲས་པའོ།།དུས་གསུམ་རྒྱལ་བ་ཀུན་གྱི་ཡང་མེས་པོ།།གདོད་མའི་མགོན་པོ་ཀུན་ཏུ་བཟང་བོ་དེ།།སྙིགས་དུས་འགྲོ་བ་ཀུན་ངོར་མིར་སྤྲུལ་ནས། །མཆོག་ཐུན་དངོས་གྲུབ་ཀུན་སྩོལ་བླ་མ་རྗེ། །ཁྱོད་ཐུགས་འོད་གསལ་རྟ་བདུན་དཀྱིལ་འཁོར་ལས། །ཕན་པའི་མགུར་དབྱངས་འོད་ཟེར་ལེགས་འགྱེད་ནས། །བདག་བློའི་པདྨ་དཀར་བོ་ཁ་ཕྱེ་སྟེ། །ཉམས་རྟོགས་བཅུད་བཟང་འཁྱེལ་བར་མཛད་དུ་གསོལ། །བདག་གཞན་སྐྱེ་བ་འདི་དང་ཚེ་རབས་ཀུན། །མགོན་པོ་ཁྱོད་དང་རྟག་ཏུ་མི་འབྲལ་ཞིང་།།ཅི་གསུངས་བཀའ་བཞིན་ཟབ་ཆོས་ཉམས་བླངས་མཐུས། །མཐར་ཐུག་སངས་རྒྱས་གོ་འཕང་མྱུར་ཐོབ་ཤོག །ཅེས་པ་འདི་ཡང་དད་པ་དང་བརྩོན་འགྲུས་སྙིང་རྗེ་ཆེ་ཞིང་དབང་བོ་རྣོན་པོ་ཁོག་ཡངས་དད་ལྡན་ལས་ཅན་སློབ་མ་བློ་བཟང་རིན་ཆེན་གྱིས་སྨྲས་པའི་ལན་དུ།ཚེ་འདིའི་བྱ་བ་ཀུན་དོར་ནས།།ཚེ་དང་སྒྲུབ་པ་བསྙོམས་ནས་ཀྱང་།།ཚེ་གཅིག་སངས་རྒྱས་ཐོབ་རྣམས་ཀྱིས། །ཚེ་རབས་ཀུན་ཏུ་300

བུ་ལ་གཟིགས།།སྐྱེས་པའི་ཡུལ་དང་ཟས་ནོར་སྤངས།།དབེན་པའི་བསིལ་གྲིབ་ལ་འཁོད་ནས། །སྙན་པའི་གླུ་དབྱངས་ལེན་པ་ལ། །མོས་པའི་བུ་ཁྱོད་མ་ཡེངས་ཉོན། །ཕ་ཡུལ་བདུད་ཀྱི་བཙོན་ཁང་ཞོག །གཞོན་གྲོགས་བདུད་ཀྱི་བུ་མོ་སྤོངས། །ཟས་ནོར་བདུད་ཀྱི་བསླུ་བྲིད་སྐྱུར།།ཆོས་བརྒྱད་བདུད་ཀྱི་ཞགས་ནག་ཆོད།།ནག་ཅན་བཙོན་ནས་འབྲོས་པ་བཞིན། །མཛའ་བའི་བཤེས་དང་སྡང་བའི་དགྲ། །ཆགས་སྡང་སྐྱེ་བའི་ཡུལ་སྤོངས་ལ།།འགྲོ་ན་དབེན་པའི་རི་ལ་ཕྲོས། །ཉོན་དང་སྐལ་ལྡན་སྙིང་གི་བུ། །ལྗོན་ཤིང་གཡའ་རི་གངས་འདབས་དང་།།དུར་ཁྲོད་ནགས་ཁྲོད་དབེན་གནས་སུ།།བླ་མའི་གདམས་ངག་བསྒོམ་པར་མཛོད། །དེར་ཡང་ཆགས་ནས་མ་འདུག་པར། །ཉི་ཟླ་བཞིན་དུ་ཕྱོགས་གཞན་སོང་། །བྱ་བ་ངན་པ་མཐའ་དག་སྤོངས།།རྣམ་མཁྱེན་གོ་འཕང་བསྒྲུབ་ལ་བརྩོན།།ཉོན་དང་སྐལ་ལྡན་སྙིང་གི་བུ།།དད་པའི་ནོར་དང་ཚུལ་ཁྲིམས་ནོར། །གཏོང་བའི་ནོར་དང་ཐོས་པའི་ནོར། །ཁྲེལ་ཡོད་ངོ་ཚ་ཤེས་པའི་ནོར། །ཤེས་རབ་ནོར་དང་བདུན་པོ་ནི། །འཛད་མེད་འཕགས་པའི་ནོར་བདུན་ཡིན། །ནོར་མཆོག་འདི་བསྟེན་ཕུགས་སུ་ཕན། །འཕྲལ་དུ་ལྷ་མི་ཀུན་གྱིས་མཆོད། །ཉོན་དང་སྐལ་ལྡན་སྙིང་གི་བུ། །ལུས་འཚོའི་བསོད་སྙོམས་བྱེད་པའི་ཚེ། །ཁྱིམ་པ་རྣམས་ཀྱི་སྒོ་དྲུང་དུ།།འོ་དོད་རྒྱང་བོས་ལ་སོགས་པའི།།མི་དད་སྤྱོད་པ་རྣམས་301

སྤངས་ཏེ། །བག་ཡོད་སྤྱོད་པའི་ལེགས་གནས་ལ། །སྙན་པའི་ཚིག་གིས་སློང་བར་གྱིས།།མི་རུང་མ་གཏོགས་དམན་ཡང་ལོངས།།ཉོན་དང་སྐལ་ལྡན་སྙིང་གི་བུ། །བཟང་ངན་ཆགས་སྡང་རྣམས་སྤངས་ནས། །དགེ་རྩ་བསྔོ་ཞིང་སྨོན་ལམ་ཐོབས། །བླངས་ནས་ཡུན་རིང་མ་འདུག་པར། །སྤང་གཞོངས་མེ་ཏོག་སྣ་ཚོགས་བཀྲ། །ཁུ་བྱུག་ལྟོང་ལྟོང་དགའ་བས་ལྡིང་། །ཉམས་དགའི་རི་ཁྲོད་དབེན་པ་སྙོགས། །སྒྲུབ་བརྒྱུད་བསྟན་པའི་རྒྱལ་མཚན་ཟུངས། །དགེ་འདིས་སྐལ་ལྡན་སློབ་མ་རྣམས། །རྣམ་གཡེང་དབང་དུ་མི་འགྲོ་བར། །བར་མཚམས་མེད་པར་དམ་པའི་ཆོས། །ཆོས་མཛད་གོང་མ་བཞིན་བྱེད་ཤོག །ཅེས་སྨྲས་པའོ།།དུས་གསུམ་རྒྱལ་བ་ཀུན་གྱི་མཁྱེན་བརྩེ་ནི།།གཅིག་ཏུ་བསྡུས་ནས་ངུར་སྤྲིག་ཚུལ་འཛིན་པ། །འགྲན་ཟླ་དང་བྲལ་ཚོགས་དྲུག་རང་གྲོལ་ལ། །གུས་པས་འདུད་དོ་བྱང་ཆུབ་བར་དུ་སྐྱོངས། །ཁྱོད་ཐུགས་ལྷ་ལམ་ཀུན་གསལ་ངོས་ཡངས་པོར། །མཁྱེན་བརྩེའི་ཆུ་འཛིན་སྟུག་པོ་ཉེར་འཁྲིགས་ནས། །མན་ངག་སྦྲང་ཆར་བདག་ཡིད་ཞིང་ས་རུ། །ལེགས་ཕབ་ཅུང་ཟད་བརླན་འདི་ཨེ་མ་མཚར། །ད་དུང་འདི་ན་སྐལ་དམན་སློབ་བུ་བདག །ཆོས་བརྒྱད་ཆུ་བོའི་དཀྱིལ་དུ་གནས་བཅས་ནས། །སྐྱབས་མགོན་ཁྱོད་ལ་འོ་དོད་དྲག་པོ་ཡིས། །གསོལ་འདེབས་གདུང་དབྱངས་ལེན་བཞིན་302

ཞལ་གདམས་ཞུ། །བྱང་ཕྱོགས་བོད་ཡུལ་ནམ་མཁའ་ང་1ངས་པའི་རྒྱན། །གཟུགས་སྐུ་དྲི་མེད་ཟླ་གཞོན་ཁྱོད་ཉིད་ཀྱིས། །བདག་ཡིད་ཀུ་མུད་དགའ་ཚལ་བཞད་ཕྱིར་དུ། །ཞལ་གདམས་མགུར་དབྱངས་འོད་དཀར་དེང་འདིར་བཀྱེ། །འདི་ཞུས་དགེ་བའི་བདག་གཞན་འགྲོ་བ་ཀུན། །དལ་འབྱོར་རྟེན་ཐོབ་དམ་པས་རྗེས་བཟུང་ནས། །མདོ་སྔགས་ཆོས་རྣམས་ཐོས་བསམ་བསྒོམས་པའི་མཐུས། །མཐར་ཐུག་རྣམ་མཁྱེན་གོ་འཕང་ཐོབ་པར་ཤོག །ཅེསཔ་འདི་ཡང་ཚེ་འདི་བློས་བཏང་རི་ཁྲོད་འགྲིམ་མཁན་བསླབ་གསུམ་རྒྱན་ལྡན་སློབ་བུ་ངག་དབང་ཆོས་འཕེལ་གྱིས་སྨྲས་པའི་ལན་དུ།།བཀའ་གདམས་མེས་པོ་ཇོ་འབྲོམ་སོགས།།བཀའ་གདམས་བླ་མ་རྣམས་ལ་འདུད། །བཀའ་གདམས་རྣམ་ཐར་བུས་ཟིན་པར།།བཀའ་གདམས་གོང་མས་བྱིན་གྱིས་རློབས། །རྣམ་གཡེང་མེད་པའི་དབེན་གནས་སུ། །རྣམ་མཁྱེན་ཐོབ་ཕྱིར་ལྷ་ཆོས་ལ། །རྣམ་པ་ཀུན་ཏུ་བརྩོན་པའི་བུ། །རྣམ་དག་བསླབ་པ་གསུམ་ལྡན་ཉོན། །ཡིད་གཉིས་ཐེ་ཚོམ་མ་བྱེད་པར། །ཚེ་གཅིག་སྒྲུབ་ལ་ནན་ཏན་གྱིས། །གཉིད་རྨུགས་ལེ་ལོ་གཡེང་བ་རྣམས། །སྤོངས་ལ་བརྩོན་འགྲུས་ཤུགས་དྲག་སྐྱེད། །དྲན་དང་ཤེས་བཞིན་བག་ཡོད་པས། །དབང་བོའི་སྒོ་རྣམས་རྟག་ཏུ་སྲུངས། །ཉིན་མཚན་ཀུན་ཏུ་རང་རྒྱུད་ལ། །རྟོགས་ལ་ཆོས་དང་ཨེ་མཐུན་ལྟོས། །བདག་གི་ཉེས་པ་303

གཞན་ལ་སྒྲོགས། །གཞན་གྱི་སྐྱོན་ལ་མ་རྟོགས་ཤིག །བདག་གི་ཡོན་ཏན་ཁོག་ཏུ་སྦོས།།གཞན་གྱི་ཡོན་ཏན་ཕྱོགས་བཅུར་སྒོགས།།རྙེད་པ་དང་ནི་བཀུར་སྟེ་དང་། །ཁེངས་དྲག་རྟག་ཏུ་སྤངས་ན་བཟང་། །འདོད་པ་ཆུང་ཞིང་ཆོག་ཤེས་སྟེན། །ཕན་བྱས་ལན་དུ་དྲིན་གཟོ་མཛོད། །འགྲོ་བ་ཡོངས་ལ་བྱམས་པ་དང་། །སྙིང་རྗེའི་བྱང་ཆུབ་སེམས་མཆོག་སྐྱེད། །མི་དགེ་བཅུ་བོ་དུག་ལྟར་སྤོངས། །རྒྱུན་དུ་འགྱུར་མེད་དད་པ་དགོས། །གཞན་ལ་ཁྲོ་སེམས་སྐྱེས་ཚེ་གཞོམ། །བྱམས་པའི་སེམས་དང་ལྡན་པར་མཛོད།།ལོག་པའི་འཚོ་བ་མ་བསྟེན་པར། །ཆོས་མཐུན་འཚོ་བས་འཚོ་བར་མཛོད། །ཟང་ཟིང་དངོས་པོ་མ་བསོགས་པར། །འཕགས་པའི་ནོར་བདུན་གསོག་ལ་བརྩོན། །འདུ་འཛི་ཆེ་བའི་གྲོང་དགོན་སྤོངས། །རི་ཁྲོད་དབེན་པ་རྟག་ཏུ་སྟེན།།དོན་མེད་ངག་འཁྱལ་ཚིག་རྣམས་སྤོངས།།རྟག་ཏུ་སྨྲ་བ་ཉུང་ན་མཛེས། །བླ་བ་མཁན་པོ་སུ་ཡིན་ཡང་། །མཐོང་ཚེ་གུས་པས་རིམ་གྲོ་སྐྱེད། །ཕྱོགས་བཅུའི་ཆོས་མཛད་སུ་མཐོང་ཡང་། །སྟོན་པའི་འདུ་ཤེས་བསྐྱེད་པར་བྱ། །སེམས་ཅན་ཆེ་ཆུང་སུ་མཐོང་ཡང་། །ཕ་མ་བུ་ཚའི་འདུ་ཤེས་སྐྱེད། །སྡིག་པའི་གྲོགས་པོ་ཐབས་ཀྱིས་སྤོངས། །དགེ་བའི་བཤེས་གཉེན་རྟག་ཏུ་སྟེན། །སྡང་དང་མི་བདེའི་སེམས་བྱུང་ཚེ། །རི་ཁྲོད་གཞན་དུ་བདེ་བར་སོང་། །གང་ལ་ཆགས་ཞེན་ཆེ་བ་དེ། །སྤོངས་ལ་ཆགས་304

མེད་ཞེན་མེད་གྱིས། །ཐོག་མར་བརྩམ་པ་གང་ཡིན་པ། །མཐར་མ་ཐོན་གྱི་བར་དུ་སྒྲུབས། །གཞན་ལས་ང་བཟང་སྙམ་པ་ཡི། །རང་མཐོང་ང་རྒྱལ་སྐྱེས་ཚེ་སྤོངས། །ཞུམ་པའི་སེམས་ནི་བྱུང་བའི་ཚེ། །སེམས་ཀྱི་གཟེངས་ནི་བསྟོད་པར་གྱིས། །ཉེ་རིང་ཆགས་སྡང་བྱུང་བའི་ཚེ། །སྒྱུ་མ་རྨི་ལམ་བཞིན་དུ་ལྟོས། །མི་སྙན་ཚིག་རྣམས་ཐོས་པའི་ཚེ།།བྲག་ཆ་བཞིན་དུ་ཁྱེར་ལ་ཐོངས།།ལུས་ལ་གནོད་པ་བྱུང་བའི་ཚེ། །སྔོན་གྱི་ལས་སུ་བལྟ་བར་གྱེས། །རི་དྭགས་ཤི་བའི་རོ་བཞིན་དུ། །སུས་ཀྱང་མཐོང་ཚོར་མེད་སར་སྡོད། །གལ་ཏེ་གཞན་དག་མཐོང་བའི་ཚེ། །ཁྲོ་གཉེར་ངོ་གནག་མིག་ལོག་སྤོངས། །བཞིན་མདངས་གསལ་ཞིང་འཛུམ་བཞིན་དུ། །འཇམ་ཞིང་དྲང་བོའི་ཚིག་རྣམས་སྨྲོས། །ཉམ་ཐག་དབུལ་བོ་མཐོང་བའི་ཚེ སེར་སྣ་མེད་པར་གང་མཁོ་བྱིན། །ཕྲག་དོག་འགྲན་འདོད་འཐབ་རྩོད་སྤོངས། །རྟག་ཏུ་བཟོད་པ་སྒོམ་པར་མཛོད། །ངོ་དགའ་གསར་འགྲོགས་ལ་མ་དགའ། །རྟག་ཏུ་རང་ཚུགས་ཐུབ་པར་གྱིས། །མཐོ་དམན་གང་ལ་མ་བརྙས་པར། །ཀུན་ལ་བྲན་བཞིན་བཀུར་སྟི་རེམ། །གཞན་ལ་དམ་ཆོས་སྟོན་པའི་ཚེ། །སྙིང་རྗེ་ཕན་སེམས་བསྐྱེད་ལ་ཤོག །གཞན་གྱི་ཆོས་ལ་སྐུར་མ་འདེབས། །རང་ཉིད་གང་མོས་ཉམས་སུ་ལོངས། །ཆོས་སྤྱོད་རྣམ་པ་བཅུ་བོ་ཡིས། །ཉིན་མཚན་གཉིས་ཀ་འདའ་བར་མཛོད། །དུས་གསུམ་བསགས་པའི་305

དགེ་བ་ཀུན། །རང་གཞན་སངས་རྒྱས་ཐོབ་ཕྱིར་སྔོས། །མཇུག་ཏུ་འདུན་པ་དྲག་པོ་ཡིས། །སྨོན་ལམ་རྒྱ་ཆེན་ལེགས་པར་ཐོབས། །དེ་ལྟར་བྱས་ན་ཚོགས་གཉིས་རྫོགས། །སྒྲིབ་གཉིས་དག་ནས་སངས་རྒྱས་འགྱུར།།གཏམ་འདི་ཚོགས་དྲུག་རང་གྲོལ་གྱིས།།དད་པ་དམ་ཚིག་ལྡན་པ་ཡི། །སློབ་བུ་ངག་དབང་ཆོས་འཕེལ་ལ། །མཚོ་སྙིང་གནས་ནས་ལེགས་པར་སྨྲས།།གླུ་འདི་ཐོས་ཚད་ཐམས་ཅད་ཀྱིས།།བཀའ་གདམས་གོང་མའི་རྣམ་ཐར་བཞིན། །ཆོས་མིན་སྤངས་ནས་ཆོས་བཞིན་བྱས། །སངས་རྒྱས་གོ་འཕང་ཐོབ་པར་ཤོག །ཅེས་སྨྲས་པའོ།།གོ་དཀའི་མདོ་སྔགས་ཚིག་དོན་མ་ལུས་པ། །གོ་བར་མ་ཟད་སྐྱེ་བོ་གཞན་རྣམས་ཀྱིས། །གོ་ལོག་གོ་ཞིང་གཏན་ནས་མ་གོ་བ། །གོ་སླའི་ངག་གིས་འཆད་པའི་མཁས་གྲུབ་མཆོག །གོ་ས་མཐོ་བའི་ཆོས་ཀུན་ཝང་ལ་སོགས། །གོ་རྒྱ་ཆེ་བའི་བླ་མ་དུ་མའི་གསུང་། །གོ་བའི་དྲིན་གྱིས་ཚོགས་དྲུག་རང་གྲོལ་ངས། །གོ་རིམ་ངེས་མེད་གླུ་དབྱངས་སྟོང་ལྷག་བླངས། །གོ་རིག་བཟང་བའི་མཁས་པ་དགྱེས་ཕྱིར་དང་། །ཀོ་གྱོང་ལྟ་བུའི་རང་རྒྱུད་འདུལ་བའི་ཐབས། །གོ་བ་མེད་པ་རྣམས་ལ་ཕན་པའི་ཕྱིར། །གོ་སླ་ཁྱེར་བདེའི་གླུ་དབྱངས་བླངས་པ་རྣམས། །གོ་མེད་བླུན་པོ་གླང་རྒན་ལྟ་བུས་ཀྱང་། །གོ་ཚེ་རྣར་སྙན་ཡིད་ལ་འབབ་པ་དང་། །གོ་མྱོང་རྟོགས་པ་མཆོག་ལྡན་306

ཀུན་མཁྱེན་གྱི། །གོ་འཕང་ཐོབ་ནས་འགྲོ་ཀུན་འདྲེན་གྱུར་ཅིག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྦྱར་བའོ།།དད་ལྡན་རང་གི་སློབ་བུ། །རྣམས་ཀྱིས་འདི་བཞིན་མཛོད་ཅིག །བྱེས་པ་ཆུང་ངུར་གཞན་གྱེས། །བཟང་ངན་ཚིག་གང་སྨྲས་ཀྱང་། །རེ་རེ་བགད་ནས་འདུག་བཞིན། །དད་དང་མི་དད་མི་ཡིས། །རང་ལ་ཅི་ཞིག་སྨྲས་ཀྱང་། །རེ་རེ་དགོད་ལ་སྡོད་ཡ། །བྱིས་པར་ཅི་ཞིག་བྱིན་ཀྱང་། །རེ་ཞིག་བླངས་ནས་འདོར་བཞིན། །གཞན་གྱིས་གང་བྱེན་ལོངས་ལ། །མ་གསོགས་མཆོད་སྦྱིན་གྱིས་ཤིག །ཡང་ན་ལྷ་སྐུའི་མདུན་དུ། །མཆོད་པ་ཅི་ཞིག་ཕུལ་ཡང་། །ཅུང་ཟད་མི་ལེན་བཞིན་དུ། །གཞན་གྱིས་ཟས་ནོར་གང་ཕུལ། །བསྟན་འགྲོའི་དོན་རེ་མེད་ཚེ། །ཅུང་ཟད་ཙམ་ཡང་མ་ལེན། །གྲུབ་མཐའ་གཞན་ལ་མ་སྨོད། །གང་ལའང་དག་སྣང་གྱིས་ཤིག །རང་གི་ཆོས་ལ་ཡིད་གཉིས། །ཐེ་ཚོམ་མ་ཟ་སྒྲུབས་ཤིག །རྒན་མོས་རྨ་རྡོར་ཕྱག་འཚལ།།བཛྲ་ཀྱི་ལི་ཀྱི་ལ།།ཁ་ངོར་རཀྐའི་ཕྲེང་བ།།རྒན་པོའི་མགོ་ལ་གདུགས་འཁོར།།སྔོན་གྱི་གཏམ་རྒྱུད་དེ་ཚོར།།སོམས་ལ་དད་གུས་མོས་པས། །རྒྱུན་དུ་ཉམས་ལེན་མཛོད་དང་།།འཕྲལ་ཕུགས་བདེ་སྐྱིད་འབྱུང་ངེས། །བསྟན་འགྲོའི་དོན་གང་བྱེད་དུས།།ནམ་མཁའ་བཞིན་དུ་སེམས་ལ། །བཟང་ངན་གཉིས་ཀ་ཤོང་དགོས། །སྣེ་དོ་བཞིན་དུ་མ་དོག །ཚིག་ངན་དམ་དུམ་གོ་ན། །ཁ་307

ངོ་ལག་པ་མ་འདར།།ཁ་ནས་ཚིག་ངན་མ་འཚོར།།བླ་སློབ་གྲོགས་རྣམས་འཚོགས་དུས།།གཡག་རྭ་རྡོ་ནང་དྲུད་བཞིན།།སེམས་ལ་མི་རན་ཚིག་རྩུབ། །ཟུར་གཏམ་སྐྱོན་མཚང་མ་འབྲུ། །སེམས་ཉིད་ནམ་མཁའ་བཞིན་དུ།།རྒྱ་བསྐྱེད་འཁོར་འདས་ཆོས་ཀུན།།སེམས་ཀྱི་ནང་དུ་ལོངས་ལ། །གང་ལའང་དགག་སྒྲུབ་མ་མཛད། །སྣང་བ་ཡངས་པོ་གྱིས་ཤིག །ཟས་ནོར་རྙེད་དང་མ་རྙེད། །བདེ་དང་མི་བདེ་གང་བྱུང་། །རྨི་ལམ་གནས་སྐབས་བཞིན་དུ།།ལྟོས་ལ་དགའ་སྡུག་མ་བྱེད། །སྙན་དང་མི་སྙན་བསྟོད་སྨད། །འབྲུག་བཞིན་ཡིད་ཙམ་གྲགས་ནས།།སླར་ཡང་ཉམས་ཚུལ་སོམས་ལ།།གང་ལ་ཆགས་སྡང་མ་མཛད། །བྱམས་དང་སྙིང་རྗེ་བྱང་ཆུབ།།སེམས་ཀྱི་ཉི་འོད་བརྡོལ་ལ། །ཞོག་དང་འགྲོ་བ་མང་བོར། །ངང་ངམ་ཤུགས་ཀྱིས་ཕན་ངེས། །སྙིང་གཏམ་སེམས་ལ་ཟུངས་ལ། །ཡུལ་དུ་བདེ་བར་བཞུད་ཅིག །ང་རང་དབེན་པའི་གནས་སུ། །སོང་ནས་འཆི་བྲོད་ཆོས་བྱེད། །ཁྱེད་རྣམས་སེམས་ཀྱིས་མི་བརྗེད། །རིང་མིན་མྱུར་དུ་མཇལ་ལོ། །ཞལ་མཇལ་དུས་སུ་བཀྲ་ཤིས།།རང་ཡུལ་ཆོས་གྲོགས་རྣམས་ལ། །རྒྱང་ནས་གཏམ་འདི་བསྐུར་རོ། །རྒྱུན་དུ་རྔ་རྡུངས་དུང་བུས། །ཆ་ལང་བརྡབས་ནས་མ་འདོན། །མཚམས་མིན་སྐྲ་ཅན་མ་མང་། །མང་སར་ཐོད་ཕོར་མ་འཛིན། །ཚོགས་མིན་ཆང་ནག་མ་ཐུངས། །དངོས་སུ་ཕྱག་རྒྱ་མ་308

སྟེན། །ཁ་དབྱེན་ཚིག་རྗེས་མ་འབྲང་། །ངོ་ལྐོག་གཏམ་ནི་མ་མང་། །མོ་དང་རྩིས་སོགས་མ་བྱེད། །ཕོ་ཚོད་ལུང་བསྟན་མ་གནང་། །གྲོང་དུ་འགྲོ་འདུག་མ་མང་། །བསོད་སྙོམས་མང་བོ་མ་རྒྱག །དབང་དང་སྲོག་གཏད་མ་བྱེད། །མང་བོ་ཕྱོགས་གཅིག་མ་འདུག །མཐུ་གཏད་དྲག་ལས་མ་བཅོ། །བླ་མར་དད་ལོག་མ་བྱེད། །གྲོགས་ལ་ངན་སྨྲས་མ་བརྗོད། །ཕྱོགས་ཕྱོགས་རི་ཀླུང་རྣམས་ཀྱི། །རང་བྱུང་བྲག་ཕུག་སྙོགས་ལ། །རྒྱུན་དུ་གཅིག་པུར་སྡོད་ཅིག །ཡང་ན་ཐུན་ནི་གཉིས་གསུམ། །མཚམས་དམ་འདག་སྦྱར་གྱིས་ཤིག །ཡང་ན་ཐུན་ནི་འགའ་རེ།།ཉི་ཟླ་བཞིན་དུ་ཕྱོགས་མེད།།རི་ཁྲོད་ང་བཞིན་འགྲིམས་ཤིག །གོས་སུ་ངན་ངོན་གྱོན་ལ།།ཟས་སུ་གང་རྙེད་ཟོ་ཤིག །སྒོ་སྐུར་སྣ་ཚོགས་བྱུང་ཡང་། །ཤིང་གི་མི་བཞིན་གྱིས་ཤིག །དེང་སང་ཁ་དབྱེན་རྫུན་མང་། །གང་ལའང་བདེན་པར་མ་འཛིན། །དེང་སང་ངོ་སྐོག་གཏམ་མང་།།གང་ཐོས་རྣ་བའི་ཕྱིར་དོར། །ཡོན་ཏན་བརྗོད་པ་ཐོས་ནའང་།།རང་མཐོང་ང་རྒྱལ་མ་ཆེ། །རང་ལ་ཡོན་ཏན་ཡོད་ཚད། །ས་འོག་གཏེར་བཞིན་སྦོས་ཤིག །གསང་སྔགས་གསང་ནས་བསྒྲུབ་དགོས། །མངོན་མངོན་རྐྱང་བ་མ་བྱེད། །གཞན་གྱི་ཡོན་ཏན་སྤུ་ཙམ། །མཐོང་ཡང་རི་ཙམ་གྱིས་ལ། །དད་ཅན་རྣ་བར་སྒོགས་ཤིག །ཕན་བཏགས་གནོད་པ་བྱེད་དང་། །བཟང་བྱས་ངན་དུ་སོང་བ། །309

རེ་བའི་རེ་ཐག་ཆོད་རུང་། །གང་ལ་སྡུག་བསྔལ་མ་བྱེད། །སྐྱེ་མེད་ཆོས་དབྱིངས་ཆེན་པོའི། །ངང་དུ་མེ་རེར་སྡོད་ཅིག །བློ་བདེ་འབོལ་ལེ་འགྲོ་ངེས། །མདོར་ན་སྟེང་ནས་ཐོག་རྒྱག །འོག་ནས་ས་འགུལ་བར་ནས། །མི་ཀུན་དགྲ་རུ་ལངས་ཀྱང་། །ཐམས་ཅད་སེམས་ཀྱི་རོལ་བ། །རྨི་ལམ་བཞིན་དུ་ལྟོས་ལ། །གང་ཡང་བདེན་པར་མ་འཛིན། །གང་ལ་ཁོང་ཁྲོ་མ་སྐྱེ། །གང་ཡོད་ཁྱེར་ནའང་བྱེན་ལ། །གང་བཅའ་བཅོ་གི་ཆུགས་ཤིག །རྒྱུན་དུ་གཉོམ་ཆུང་ཁ་རོག །སྡོད་དང་ཁ་མཆུ་མི་འོང་། །ལག་པས་མགོ་སྐྱོར་ཕྲོས་དང་། །དེད་ནས་གཅོག་མཁན་སུ་ཡོད། །ཁེ་དང་རྒྱལ་ཁ་ཕར་བྱེན།།གྱོང་དང་ཕམ་ཁ་ཚུར་ལོངས།།འདི་ནི་འོ་སྐོལ་བྱ་བཏང་།།ཆོས་མཛད་རི་བའི་ལུགས་ཡིན།།ལུགས་འདི་འཆོལ་དུ་མ་འཇུག།ཨ་རོག་སྙིང་གྲོགས་ཆ་བོ། །འདི་བཞིན་མཛད་ཀི་སྡོད་དང་།།རིང་མིན་མྱུར་དུ་མཇལ་འོང་།།ཞེས་པ་འདི་ཡང་བྱ་བཏང་རི་ཁྲོད་པ་རྣམས་ལ་མཚོ་སྙིང་ནས་རྨ་རྒྱལ་དུ་འགྲོ་ཁར་བྲིས་པའོ། །བླ་མ་ཡི་དམ་སངས་རྒྱས་བྱང་སེམས་དང་།།མཁའ་འགྲོ་ཆོས་སྐྱོང་རྣམས་ལ་གུས་ཕྱག་འཚལ། །བདག་གིས་གང་ཤར་གླུ་དབྱངས་བླངས་པ་ཡི། །འགལ་འཁྲུལ་ནོངས་པ་དག་པར་བྱིན་གྱིས་རློབས། །གླུ་བ་ཚོགས་དྲུག་རང་གྲོལ་ཞེས་བྱ་ངས། །གླུ་ལ་དགའ་བས་སྟོང་ཕྲག་ལྷག་ཙམ་བླངས། །གཞུང་མང་སྒྲ་ཚད་སྙན་310

དངགས་མ་བསླབས་པས། །མཁས་མང་དགྱེས་པའི་ལུང་འདྲེན་སྡེབ་སྦྱོར་མེད། །རང་ལ་ནང་ན་ཉམས་མྱོང་མ་མཆིས་པས། །རྟོགས་ལྡན་རབ་ཏུ་མགུ་བའི་མན་ངག་མེད། །འོན་ཀྱང་བླ་མ་ལྷ་ཡི་བྱིན་རླབས་དང་། །དབེན་པར་ལོ་མང་སྒྲུབ་པ་བྱས་པའི་མཐུས། །རང་གཞན་རྒྱུད་ལ་ཕན་པའི་ཁ་ཏའི་རིགས། །མེ་ལོང་གཟུགས་བཞིན་ཡིད་ལ་འཆར་འཆར་འདྲ། །དཔེ་ལྟོས་བློ་འཛིན་གཤར་སྦྱང་མ་བྱས་ཀྱང་། །གླུ་དབྱངས་འཛད་མེད་གངྒཱར་འགྲན་པ་འདྲ།།འོན་ཀྱང་བན་རྒན་གསལ་འགྲིབ་མཐོ་དམན་ཆེ།།འགལ་འཁྲུལ་ནོངས་པ་མཁས་པའི་སྤྱན་སྔར་བཤགས། །མཁས་པས་མི་ལེགས་གསུངས་ནས་མ་འགོག་དང་། །བདག་འདྲའི་རྨོངས་པ་མང་བོར་ཕན་ཡང་སྲེད། །མཁས་པ་རྣམས་ཀྱིས་འཆུགས་ན་འདོམ་པ་གང་། །བླུན་པོ་བདག་འདྲས་འཆུགས་ན་མཐོ་གང་ཟེར། །མཁས་པས་ཤེས་བཞིན་འཆུག་གི་མ་འཇུག་དང་། །བདག་འདྲས་འཇུགས་ཀྱང་མི་ཤེས་བཀའ་མ་བཀྱོན། །བྱིས་པས་བསམ་པ་དྲང་བོས་གང་སྨྲས་པ། །མིན་རུང་ཕ་མས་ལྷག་པར་བྱམས་པ་ལྟར། །བདག་ནི་བྱིས་པའི་ནང་ནས་བྱིས་པ་སྟེ། །ནོར་ཀྱང་མཁས་པས་ལྷག་པར་ཐུགས་བརྩེ་མཛོད། །དེ་ལྟར་བཤགས་པས་འགལ་འཁྲུལ་ནོངས་པ་གང་། །བྱང་ཞིང་དག་ནས་སྒྲིབ་པར་མ་གྱུར་ཅིག །མགུར་དབྱངས་སྟོང་ཕྲག་བླངས་པའི་བསོད་ནམས་311

མཐུས། །སངས་རྒྱས་སྟོང་གི་བསྟན་པ་འབར་གྱུར་ཅིག །རྒྱལ་སྲིད་སྣ་བདུན་བཞིན་དུ་གླེགས་བམ་འདིས། །རྒྱལ་ཁམས་ཐམས་ཅད་བདེ་ལ་འགོད་པར་ཤོག །ཅེས་མགུར་འབུམ་ནོར་བུ་ལ་འགལ་འཁྲུལ་གྱི་གཡའ་ཤོར་བ་བཟོད་གསོལ་བཤགས་པའི་ཁྲུས་རས་ཀྱིས་བྱི་དོར་བྱས་ནས་སྨོན་ལམ་དྲི་མ་མེད་པའི་རྒྱལ་་་་་་་་་་མཚན་གྱི་རྩེ་ལ་བཞག་སྟེ་སྐལ་ལྡན་གདུལ་བྱའི་ཚོགས་ལ་དགོས་འདོད་ཀྱི་ཆར་ཕབ་པའོ།།སངས་མ་རྒྱས་པའི་བདག་གཞན་འགྲོ་ཀུན་ལ། །སངས་རྒྱས་ལས་ལྷག་ཚོགས་དྲུག་རང་གོལ་རྗེ། །སངས་རྒྱའི་ཉོན་མོངས་མ་སངས་མི་བཟང་ཡང་། །སེང་བཟང་མིང་ཅན་བུ་ལ་སྙན་གསོན་དགོངས། །ཁྱོད་མགྲིན་གངས་རིའི་མགུར་དབྱངས་ཆུ་རྒྱུན་བྱུང་། །གདུལ་བྱའི་རྒྱ་མཚོ་ཆེན་པོར་འབབ་པ་མཐོང་། །མཁས་རློམ་ཆུ་ཕྲན་གྱིས་འགྲན་ངལ་བའི་ཚེ། །ངོ་ཚ་བཟང་བརྫུའི་བྱེ་མའི་ནང་དུ་བྲོས། །ངོ་མཚར་ཤིན་ཏུ་སྙན་པའི་མགུར་བླངས་པ། །ཐོས་ཚད་ཡིད་འཕྲོག་མི་རྣམས་ཉན་པ་མཐོང་། །ཁུ་བྱུག་གིས་འགྲན་མི་སུས་མ་ཉན་ཚེ། །ངོ་ཚ་སྙེ་མ་ཞིག་བརྐུས་ཁ་རོག་བྲོས།།སྙན་གྲགས་དབྱར་རྔས་ས་སྟེང་འགེང་བ་མཐོང་། །གཡུ་འབྲུག་གིས་འགྲན་དབྱར་དུས་སྒྲ་བསྒྲགས་ཀྱང་། །ཁོལ་བུ་ཙམ་རེ་མིན་པ་མ་གོ་ཚེ། །ངོ་ཚ་ཁ་རོག་རྫ་རི་མཐོན་པོ་བསྙེགས། །མགུར་འབུམ་རྒྱལ་སྲིད་སྣ་བདུན་རིན་པོ་ཆེ། །གངས་ཅན་བོད་ལ་འཇོག་པ་བཞག་པ་མཐོང་། །རི་རབ་རྩེ་ནས་ལྷ་དབང་བརྒྱ་བྱིན་གྱིས། །རྒྱལ་སྲིད་སྣ་312

བདུན་ཡོད་ཀྱང་ཡིད་རབ་འཕྲོག །ཚིག་བཞི་རེ་རེའི་ཕྱིར་དུའང་སངས་རྒྱས་ཀྱིས། །སྐུ་ལུས་མར་མེ་ལྕགས་གཟེར་སྟོང་བཏབ་སོགས།།བསམས་ན་བློ་ལྡན་སྐྱེ་བོ་སུ་ཡིན་ཀྱང་།།སོར་བཅུ་སྤྱི་བོར་ཡང་ཡང་ཅིའི་མི་འཁྱེར། །ཆོས་ཕུང་བརྒྱད་ཁྲི་བཞི་སྟོང་བཅུད་བསྡུས་ནས། །རྣར་སྙན་ཡིད་འཕྲོག་གླུ་ཡི་རྣམ་པ་རུ། །བླངས་པའི་ཡོན་དུ་བདག་ལུས་ལོངས་སྤྱོད་ཀུན། །ཕུལ་ཀྱང་འཁོར་བར་དཀའ་བས་བདག་བློ་འཁུམས། །འོན་ཀྱང་ཆ་ཙམ་འཇལ་ཕྱིར་ད་ནས་བཟུང་།།ཚེ་འདིའི་བྱ་བ་ཐམས་ཅད་བློས་བཏང་སྟེ།།ཤིན་ཏུ་དབེན་པའི་རི་དང་ནགས་ཚལ་ནས། །གང་ནུས་བཤད་དང་སྒྲུབ་པའི་མཆོད་སྤྲིན་སྤྲོ། །འདི་ལྟར་རྗེ་ལ་གཏང་རག་ཕུལ་བའི་མཐུས། །འདི་ནས་བཟུང་སྟེ་ཚེ་རབས་ཐམས་ཅད་དུ། །འདི་ལྟར་དཔལ་ལྡན་བླ་མ་ལེགས་བསྟེན་ནས། །འདི་འདྲའི་ཟབ་རྒྱའི་གདམས་པ་ཉན་པར་ཤོག །ཅེས་པ་འདི་ཡང་སློབ་བུ་སེང་བཟང་རྒྱ་མཚོའམ། པདྨ་རང་གྲོལ་ལམ། རིག་འཛིན་ཟླ་བ་ལ་ངའི་མགུར་མ་རྣམས་བྱིན་དུས་ཚིག་གི་གཏང་རག་གི་རྟའི་སྟེང་དུ་སྒྲུབ་པའི་མཆོད་པའི་གོས་འཕངས་ནས་བཀའ་དྲིན་གཏང་རག་གི་ཡོན་དུ་ཕུལ་བའོ།།ཤ་སྨུག་པོའི་རྭ་དང་འབྲོང་གི་རྭ། །རྭ་སྐྱེས་ས་མི་གཅིག་ཐ་དད་དེ།།དེ་གཞུ་མཁན་དྲུང་དུ་རང་འདུས་ཚེ།།ཚེ་གང་བོ་མཐུན་ཞིང་འགྲོག་པའི་རྟགས། །བྱ་རྒོད་པོའི་སྒོ་དང་གླག་མོའི་སྒྲོ། །སྒྲོ་སྐྱེས་ས་མི་གཅིག་ཐ་དད་དེ། །དེ་མདའ་མཁན་དྲུང་དུ་རང་313

འདུས་ཚེ། །ཚེ་གང་བོ་མཐུན་ཞིང་འགྲོག་པའི་རྟགས། །ཡར་ལ་ཡི་མི་དང་ལུང་གི་མི། །མི་སྐྱེས་ས་མི་གཅིག་ཐ་དད་དེ། །དེ་དབེན་པའི་རི་ལ་རང་འདུས་ཚེ། །ཚེ་གང་བོ་མཐུན་ཞིང་འགྲོག་པའི་རྟགས། །མཆོག་སངས་རྒྱས་གོ་འཕང་མ་ཐོབ་བར བར་མཚམས་མེད་ཟབ་རྒྱའི་ཆོས་ཉན་ཏེ། །དེ་བཞིན་དུ་སྒྲུབ་དུས་འདི་བཞིན་ཡང་། །ཡང་ཡང་དུ་ཕྲད་ནས་འགྲོག་པར་སྨོན། །ཞེས་པ་འདི་ཡང་རི་བ་མང་བོ་མཚོ་སྙིང་ནས་ལྷན་ཅིག་བསྡད་དུས་ཕན་ཚུན་གཅིག་ལ་གཅིག་མཐུན་ཞིང་མ་བུ་བཞིན་དུ་འགྲོགས་ཚེ་སེམས་སྤྲོ་བའི་ཤུགས་ཀྱིས་རྦ་རླབས་ཆལ་ཆིལ་གཡོ་ཞིང་ཆུ་བྱ་དར་དིར་སྒྲོག་པའི་མཚོ་ཁ་ནས་རེབ་གོང་གྲུ་བ་ཚོགས་དྲུག་རང་གྲོལ་གྱིས་འཇིག་རྟེན་གླུ་བའི་གླུ་ལྟར་དུ་བླངས་པའོ།།བླ་མ་རྒྱལ་བ་སྲས་བཅས་རྣམས། །སྤྱི་གཙུག་འཁོར་ལོའི་རྒྱན་དུ་བཞུགས། །འདིར་འདུས་དཔོན་སློབ་ཡོན་བདག་རྣམས། །ཡང་ཡང་ཕྲད་པར་བྱིན་གྱིས་རློབས། །ཡ་ཀི་དགུང་སྔོན་ནམ་མཁའ་དང་། །དེ་ལ་འཁོར་བའི་ཉི་ཟླ་གཉིས། །གནས་སྐབས་ཕན་ཚུན་འབྲེལ་བ་བཟང་། །དགུང་སྔོན་སྐུ་ཁམས་བདེ་བར་བཞུགས། །ཉི་ཟླ་གླིང་གཞན་བསྐོར་དུ་འགྲོ། །དགུང་སྔོན་སྤྲིན་གྱིས་མི་བསྒྲིབ་ཅིང་། །ཉི་ཟླ་གཟའ་ཡིས་མི་ཟིན་པར། །ཡང་དང་ཡང་དུ་ཕྲད་པར་ཤོག །ཕ་ཀིའི་བྲག་སྟོད་མཐོན་པོ་དང་། །དེ་ལ་འཁོར་བའི་བྱ་རྒོད་གཉིས། །གནས་སྐབས་ཕན་ཚུན་འབྲེལ་བ་བཟང་། །བྲག་སྟོད་སྐུ་ཁམས་བདེ་བར་བཞུགས། །བྱ་རྒོད་མཁའ་ལ་འཕུར་ནས་འགྲོ། །བྲག་སྟོད་ཐོག་གིས་མི་བཤིག་ཅིང་། །བྱ་རྒོད་སྙི་ཡིས་མི་314

ཟིན་པར། །ཡང་དང་ཡང་དུ་ཕྲད་པར་ཤོག །ལྡུམ་རར་འཁྲུངས་པའི་མེ་ཏོག་དང་། །དེ་ལ་འཁོར་བའི་བུང་བ་གཉིས། །གནས་སྐབས་ཕན་ཚུན་འབྲེལ་བ་བཟང་། །མེ་ཏོག་སྐུ་ཁམས་བདེ་བར་བཞུགས། །བུང་བ་འཕུར་ནས་གཞན་དུ་འགྲོ།།མེ་ཏོག་སད་ཀྱིས་མི་ཁྱེར་ཞིང་།།བུང་བ་སེར་བས་མི་བཅོམ་པར།།ཡང་དང་ཡང་དུ་ཕྲད་པར་ཤོག །ཤར་ཕྱོགས་ཆུ་བོ་གངྒཱ་དང་།།དེ་ལ་འཁོར་བའི་ཉ་མོ་གཉིས། །གནས་སྐབས་ཕན་ཚུན་འབྲེལ་བ་བཟང་། །གངྒཱ་སྐུ་ཁམས་བདེ་བར་བཞུགས། །ཉ་མོ་རྒྱ་མཚོ་འགྲིམ་དུ་འགྲོ།།གངྒཱའི་་ཆུ་རྒྱུན་མི་འཆད་ཅིང་།།ཉ་མོ་ལྕགས་ཀྱུས་མི་ཟིན་པར།།ཡང་དང་ཡང་དུ་ཕྲད་པར་ཤོག །འཚོ་བ་སྦྱོར་བའི་ཡོན་བདག་དང་།།དེ་ལ་འཁོར་བའི་སྒོམ་ཆེན་གཉིས། །གནས་སྐབས་ཕན་ཚུན་འབྲེལ་བ་བཟང་།།མདོ་ཡི་ཡོན་བདག་བདེ་བར་བཞུགས།།སྒོམ་ཆེན་ཕུ་ཡི་བྲག་ལ་འགྲོ།།ཡོན་བདག་ཕོ་མོ་མི་འཆི་ཞིང་།།སྒོམ་ཆེན་ང་ཡང་མི་འདས་པར། །ཡང་དང་ཡང་དུ་ཕྲད་པར་ཤོག །ཅེས་པ་འདི་ཡང་རྨ་ཆེན་གངས་ལ་འགྲོ་ཁར་སློབ་མ་ཡོན་བདག་རྣམས་ལ་བདེ་ཞུས་སུ་སྨྲས་པའོ།།ན་མོ་གུ་རུ། སྐྱ་ས་ལེ་ནམ་མཁའ་ལངས་བྱུང་། །ང་འཛམ་གླིང་ཉི་མའི་སྐྱིད་པ། །འོད་མུ་མཐའ་མེད་པར་བཀྱེ་ནས། །གླིང་བཞི་བོ་བསྐོར་ལ་ཆས་འགྲོ། །དབྱར་ནམ་ཟླ་རིམ་གྱིས་སླེབས་བྱུང་།།ང་མེ་ཏོག་པདྨའི་སྐྱིད་པ།།འདབ་འཇམ་མཉེན་མཛེས་པ་315

བརྒྱངས་ནས། །སྐྱབས་དཀོན་མཆོག་དྲུང་དུ་ཆས་འགྲོ། །ཚེ་འདི་ནི་བློ་ཡིས་བཏང་བྱུང་། །ང་བྱ་བཏང་རས་པའི་སྐྱིད་པ། །ཆོས་ཉམས་ལེན་བྱེད་བཞིན་ངང་ནས། །གནས་རི་ཁྲོད་དབེན་པར་ཆས་འགྲོ །ཞེས་པ་འདི་ནི་ཚོགས་དྲུག་རང་གྲོལ་གྱིས་སྨྲས་པའོ།།མཆོད་འོས་སྐྱབས་གྱུར་རྣམས་ལ་ཕྱག་འཚལ་ནས། །བསྟན་འགྲོར་ཕན་པའི་སྨོན་ལམ་རྣམ་དག་གདབ། །བདག་གིས་དུས་གསུམ་བསགས་པའི་དགེ་བའི་མཐུས། །རང་གཞན་དོན་གཉིས་ལྷུན་གྱེས་འགྲུབ་པར་ཤོག །བདག་ནི་མཐོང་ཐོས་དྲན་རེག་འགྲོ་བ་ཀུན། །སྐྱེ་བ་གསུམ་ལས་མི་འགྱང་འཚང་རྒྱ་ཤོག །བདག་གི་ལུས་དང་ལོངས་སྤྱོད་གར་སོང་སར། །རྟག་ཏུ་ཆོས་དང་བཀྲ་ཤིས་འཕེལ་བར་ཤོག །བདག་གི་འདྲ་སྐུ་བཞེངས་པ་མཐོང་ཚད་ཀྱིས།།དབེན་པར་གོང་མའི་རྣམ་ཐར་སྐྱོང་བར་ཤོག །འདྲ་སྐུ་གར་ཡོད་ཁྱེམ་དུ་བཀྲ་ཤིས་འཁྱིལ།།ནད་གདོན་ཉེར་འཚེའི་མིང་ཡང་མེད་པར་ཤོག །བདག་གིས་མགུར་དབྱངས་གང་བླངས་འཇིག་རྟེན་དུ། །འཁོར་བ་མ་སྟོངས་བར་དུ་གནས་པར་ཤོག །གང་གིས་ལུས་ཀྱི་ཕྱག་སྐོར་ཙམ་བྱས་ན། །དེ་ཡི་ལུས་ཀྱི་སྒྲིབ་པ་དག་པར་ཤོག།ངག་གིས་དབྱངས་བྱས་མགུར་ཚན་གཅིག་བཏོན་ཀྱང་།།དེ་ཡི་ངག་གི་སྒྲིབ་པ་དག་པར་ཤོག །ཡིད་ཀྱིས་དད་གུས་བསམ་སྒོམ་གང་བྱས་ཀྱང་། །དེ་ཡི་ཡིད་ཀྱི་སྒྲིབ་པ་དག་པར་ཤོག །གང་གིས་316

མཆོད་ཅིང་བཀུར་སྟེ་བྱེད་པ་དེ། །སྐྱེ་འགྲོ་ཡོངས་ཀྱིས་མཆོད་ཅིང་བཀུར་བར་ཤོག །ཕྱོགས་བཅུར་སྤེལ་ནས་དར་རྒྱས་མཛད་པ་ཡིས། །རྣམ་དཀར་འཕྲིན་ལས་ཕྱོགས་བཅུར་རྒྱས་པར་ཤོག །མདོར་ན་མགུར་འབུམ་མཐོང་ཐོས་དྲན་རེག་ཀུན། །གནས་སྐབས་སྐྱིད་ཅིང་མཐར་ཐུག་འཚང་རྒྱ་ཤོག །ཅེས་པ་འདི་ནི་ཚོགས་དྲུག་རང་གྲོལ་གྱིས་ལྷག་བསམ་རྣམ་པར་དག་པས་ཉིན་ཞིག་སྨོན་ལམ་བཏབ་པའོ།།འགྲོ་རྒྱུད་སྨིན་ཅིང་གྲོལ་བར་མཛད་པ་ཡི། །རྩ་བརྒྱུད་བླ་མ་རྣམས་ཀྱི་བཀྲ་ཤིས་ཤོག །མཆོག་དང་ཐུན་མོང་དངོས་གྲུབ་སྩོལ་མཛད་པའི། །ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག །ཕྱི་ནང་་གསང་བའི་བར་ཆད་ཀུན་སེལ་བའི། །མཁའ་འགྲོ་ཆོས་སྐྱོང་སྲུང་མའི་བཀྲ་ཤིས་ཤོག །ཆོས་ཀྱི་འགལ་རྐྱེན་སེལ་ཞིང་མཐུན་རྐྱེན་སྒྲུབ། །ཡུལ་ལྷ་གཞི་བདག་རྣམས་ཀྱི་བཀྲ་ཤིས་ཤོག །མི་ལ་ན་ཚ་མེད་པའི་བཀྲ་ཤིས་ཤོག །ཕྱུགས་ལ་གོད་ཁ་མེད་པའི་བཀྲ་ཤིས་ཤོག །ཞིང་ལ་སད་སེར་མེད་པའི་བཀྲ་ཤིས་ཤོག །དུས་འཁྲུག་མུ་གེ་མེད་པའི་བཀྲ་ཤིས་ཤོག །ལོ་ལེགས་འབྲུ་ནོར་འཕེལ་བའི་བཀྲ་ཤིས་ཤོག །ཚེ་རིང་ལོངས་སྤྱོད་རྒྱས་པའི་བཀྲ་ཤིས་ཤོག །བདེ་ལྡན་ཞིང་བཞིན་སྐྱིད་པའི་བཀྲ་ཤིས་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་བྲིས་པའོ།།རྣལ་འབྱོར་གྱི་དབང་ཕྱུག་རྗེ་བཙུན་ཞབས་དཀར་རྡོ་རྗེ་འཆང་ཆེན་པོས་མཆོག་དམན་བར་མའི་གདུལ་བྱར་གང་ལ་གང་འཚམ་གྱི་རྡོ་རྗེའི་མགུར་དཔག་ཏུ་མེད་པ་བཞེངས་པ་ཡི་གེར་འཁོད་317

པའི་ནང་ཚན་ལས། མཚོ་སྙིང་མ་ཧཱ་དེ་བའི་གནས་ནས་ཡུལ་ཕྱོགས་གདུལ་བྱས་ཞུས་ལན་ཆབ་ཤོག་གི་སྐོར་ཚོ་དེ་ཐ་མའོ། །མཚོ་སྙིང་ནས་མགུར་ཚན་ཆིག་སྟོང་ལྷག་ཙམ་ཞིག་ཡི་གེར་འཁོད་སྣང་ཀྱང་། དམ་པ་འདི་ཉིད་བྱ་བྲལ་གྱི་བརྟུལ་ཞུགས་འབའ་ཞིག་ལྷུར་བཞེས་པའི་སྐབས་ཡིན་གཤིས་དོ་དམ་མ་མཛད།གཞན་བཀའ་བསྡུ་བ་པོར་ངེས་འཇོག་ཆེར་མ་བྱུང་སྣང་། འོན་ཀྱང་བླ་མ་པདྨ་རང་གྲོལ་གྱིས་མགུར་ཚན་གཅིག་པར་དུ་བརྐོ་བར་མཛད་པས་འགྲོ་དོན་ཆེར་འཕེལ་ཀྱང་།མགུར་ཕལ་མོ་ཆེའི་མ་ཕྱི་གཞན་གྱིས་དད་རྟེན་དུ་ཁྱེར་ནས་རྒྱུན་འབྱམས་སུ་འགྲོ་ལ་ཉེ་བ་ན། དམ་པ་གང་གི་ཞབས་སེན་དགེ་མཚན་གྱི་པདྨོ་མདོ་སྨད་སའི་ཐིག་ལེར་རྣམ་པར་བཀོད་པ་དང་སྔོན་གྱི་ཐུགས་སྨོན་དར་བའི་མཐུ་ལས་མ་ཕྱི་ཕལ་མོ་ཆེ་ཕྱག་ཏུ་སོན་པ། སྔོན་བསགས་ལེགས་བྱས་ཀྱི་མཐུ་བརྟས་ཤིང་དམ་པ་དུ་མའི་གསུང་གི་བདུད་རྩིས་འཚོ་བ་བསླབ་པ་གསུམ་གྱིས་ཐུགས་རྒྱུད་གཏམས་ཤིང་། རྫབ་ཤར་སོར་བཅུའི་འཁྲུལ་འཁོར་བསྒྱུར་བར་རྐྱེན་པའི་ཉང་གི་མཚམས་པ་མཆོག་གིས། མ་འོངས་ད་ལྟའི་གདུལ་བྱར་སྨན་པའི་ལྷག་བསམ་གྱིས་གླེགས་བམ་དུ་བསྡུ་བགྱིས་པ་རྗེས་སུ་ཡི་རང་བའི་གནས་་་་་་་ལགས་ཤིང་། མ་ཕྱི་རྣམས་སྟབས་གཅིག་ཏུ་མ་བྱུང་གཤིས་གོ་རིམ་ཅུང་ཟད་འཆོལ་བ་རྣམས༧སྐྱབས་གཅིག་འཁོར་ལོའི་མགོན་པོའི་ཞལ་གྱི་འབབ་སྟེགས་ལས་འོངས་པ་བཞིན་ངེས་པ་་་་ཅན་དུ་པུ་སྟ་གའི་པད་མཚོར་སྐྱིལ་བ་པོ་ནི། དམ་པ་གང་གི་བཀའ་འབངས་ཀྱི་ཐ་ཤལ་རྨོངས་བརྟུལ་སངས་རྒྱས་རིན་ཆེན་གྱི་སོར་བཅུའི་འདུ་བྱེད་ལས་སོ། །ད་དུང་ཡང་མཚོ་སྙིང་གི་མགུར་ཚན་བཞི་བརྒྱར་ཉེ་བ་ཞིག་མ་ཕྱི་མ་རྙེད་པས་ཕྱིས་ནས་རྙེད་ན་གོང་འོག་གང་དུ་གཞུག་དགོས་པ་་་་སྒྲིན་པོའི་བློས་ལེགས་པར་དཔྱད་དེ་འཇུག་པར་ཞུ་ཞེས་རྗེས་འཇུག་མཆོག་དམན་རྣམས་ལ་གསོལ་བ་འདེབས་པ་ལགས་པས་དགོངས་འཚལ། །318

ས་བཅུའི་དབང་ཕྱུག་རྨ་ཆེན་སྦོམ་རའི་གངས་རིའི་མགུལ་ནས་བཞེངས་པའི་སྐོར།བཀའ་དང་དགོངས་འགྲེལ་ཚིག་དོན་ཀུན་མཁྱེན་ནས། །བཀའ་ཆོས་སྩོལ་མཁས་ཆོས་རྒྱལ་ངག་དབང་ཝང་། །བཀའ་ལས་ཅུང་ཟད་མི་འདའ་རི་ཁྲོད་ནས། །བཀའ་བཞིན་སྒྲུབ་པའི་བུ་ངའི་སྤྱི་བོར་བཞུགས། །བསྟན་པའི་བདག་པོ་སངས་རྒྱས་སྙིགས་དུས་འདིར། །བསྟན་འཛིན་བཤེས་གཉེན་ཚུལ་འཛིན་བླ་མས་ཆོས། །བསྟན་བཞིན་ཉམས་ལེན་བྱེད་པའི་རི་བ་ངས། །བསྟན་འགྲོ་ཡོངས་ལ་ཕན་པར་བྱིན་གྱིས་རློབས། །བདག་འདྲའི་བྲིས་སྐུ་མཐོང་བའི་འགྲོ་བ་རྣམས། །ལུས་ཀྱི་ན་ཚ་སེམས་ཀྱི་སྡུག་བསྔལ་ཀུན། །ཉེ་བར་ཞི་ནས་ལུས་ལ་བདེ་བ་དང་། །སེམས་ལ་དགའ་སྤྲོ་འཆར་བར་བྱེན་གྱིས་རློབས། །རང་གི་རྒྱུད་ལ་ཕན་པའི་གླུ་དབྱངས་དང་། །གཞན་གྱི་རྒྱུད་ལ་ཕན་སླད་གླུ་བླངས་པ། །དངོས་དང་བརྒྱུད་ནས་རང་དང་འགྲོ་བ་གཞན། །ཀུན་གྱི་རྒྱུད་ལ་ཕན་པར་བྱིན་ཀྱིས་རློབས། །ས་ཕྱོགས་གང་དུའང་མགུར་འབུམ་319

གླེགས་བམ་གནས། །ས་དེར་བཀྲ་མི་ཤིས་པའི་མིང་མི་གྲག །ས་ཡི་རྩི་བཅུད་ལོ་ཏོག་འཕེལ་ཞིང་རྒྱས། །ས་སྟེང་དགེ་ལེགས་ཁྱབ་པར་བྱེན་གྱིས་རློབས། །མདོར་ན་བདག་དང་བདག་གིས་གླུ་བླངས་པ། །མཐོང་ཐོས་འབྲི་འདོན་ཀློག་འཆང་བྱེད་པ་རྣམས། །གནས་སྐབས་བདེ་ཞིང་མཐར་ཐུགས་སངས་རྒྱས་ཀྱི། །གོ་འཕང་མྱུར་དུ་ཐོབ་པར་བྱེན་གྱེས་རློབས། །དེ་ལྟར་གསོལ་བ་བཏབ་པའི་དགེ་བ་དང་། །གཞན་ཡང་རང་གིས་གང་བསགས་དགེ་བའི་མཐུས། །གངས་ཅན་བོད་དུ་སྐྱེས་པའི་གླུ་བ་ངའི། །ཅི་བསམ་ཐམས་ཅད་དེ་བཞིན་འགྲུབ་པར་ཤོག །བརྒྱུད་གསུམ་རྩ་བརྒྱུད་བླ་མ་ཐམས་ཅད་ལ། །སྒོ་གསུམ་རབ་ཏུ་གུས་པས་གསོལ་བ་འདེབས། །ཁམས་གསུམ་འཁོར་བར་འཁྱམས་པའི་བདག་གཞན་གྱི། །སྐུ་གསུམ་གོ་འཕང་ཐོབ་པར་བྱེན་གྱིས་རློབས། །དབྱར་གསུམ་སྟོན་གསུམ་དགུན་གསུམ་དཔྱིད་གསུམ་དུས། །རྫ་ཕུག་གཡའ་ཕུག་ས་ཕུག་བྲག་ཕུག་བསྟེན། །གོས་ངན་ལྷམ་ངན་ཟས་ངན་ཇ་ངན་འཐུང་། །དཔོན་མེད་གཡོག་མེད་གྲོགས་མེད་ནོར་མེད་ངས། །ཉོན་མོངས་ནད་ཀྱི་ན་བ་རང་ཉིད་ལ།།མདོ་སྔགས་དམ་ཆོས་སྨན་གྱི་མཛོད་བསློགས་ནས། །གླུ་དབྱངས་ཐུན་ཆུང་བྱས་ནས་སྨན་འགའ་སྟེར། །ཉོན་མོངས་ནད་མ་སོས་རུང་བསམ་པ་རེད། །གྲོང་ཁྱིམ་ཙིག་ཁུང་བན་320

རྒན་བུང་བ་ཡིས། །འགྲིམས་ན་ཆགས་སྡང་རྒྱ་རུ་ཚུད་ཉེན་ཆེ། །མཚན་ལྡན་བླ་མ་དྲི་མེད་མེ་ཏོག་གི །མདོ་སྔགས་གསུང་ཆོས་བཅུད་བཟང་འཐུངས་ན་ལེགས། །ཡོན་ཏན་སྟོབས་ཞན་བན་རྒན་བྱིས་པ་ཡིས། །རྒྱལ་སྲས་སྤྱོད་པའི་ཁུར་ཆེན་མི་ཐེག་རུང་། །བསམ་པ་ཐག་པས་འཁུར་བའི་གྲབས་གྱིས་དང་། །རྒྱལ་སྲས་ཕ་མས་མཐོང་ན་བརྩེ་ཞིང་བྱམས། །སེམས་ཉིད་ཞིང་སར་སེམས་བསྐྱེད་ས་བོན་ཐོབས།།ཐབས་དང་ཤེས་རབ་ཆུ་ལུད་དྲོད་གཤེར་གྱེས། །སྐྱོངས་དང་ཐམས་ཅད་མཁྱེན་པའི་འབྲས་བུ་སྨིན། །ཚེ་འདིའི་བདེ་སྐྱིད་སོག་མ་ཞོར་ལ་འབྱུང་། །སོས་དལ་སྡོད་དུས་གཉེན་པོའི་གྲི་ཆུང་རྡོར། །སྟོབས་ལྡན་ཉོན་མོངས་དགྲ་བོས་དབང་མེད་དུ། །འོག་ཏུ་བཅུག་ཚེ་འོག་ནས་གྲི་ཆུང་གིས། །གཙགས་པ་གཉོམ་ཆུང་ལུགས་ཡིན་གཙགས་ཐུབ་ལྟོས། །འདིའི་མཚོན་རྣམ་དཀར་དགེ་བའི་ཞིང་ས་ལ།།བདེན་ཚིག་སྨོན་ལམ་ས་བོན་མང་བོ་འདེབས། །ཕུན་ཚོགས་བདེ་སྐྱིད་ལོ་ལེགས་འབྲས་སྨིན་ནས། །རང་གཞན་ཀུན་གྱེས་རྟག་ཏུ་ལོངས་སྤྱོད་ཐོག །ཅེསཔ་འདི་ནི་བན་རྒན་རང་ལ་སྨྲས་པའོ།།རི་བོ་རྨ་ཆེན་གྱེ་དབུ་རྩེའི་གངས་དཀར་ཁྱོད།།མཚན་ལྡན་བླ་མ་དེ་ཡིན་ན་དགའ་བ་ལ།།གངས་རིའི་ར་བ་ན་འགྲོ་བའི་འབྲོང་ཆུང་ཁྱོད།།དད་ཅན་སློབ་མ་ང་ཡིན་ན་སྐྱིད་པ་ལ།།དྭངས་བསིལ་321

མཚོ་ཆུང་ཁའི་ངང་བ་སེར་བོ་ཁྱོད། །ཆོས་མཐུན་གྲོགས་པོ་དེ་ཡིན་ན་དགའ་བ་ལ། །མེ་ཏོག་རྩེ་མོ་ན་འཁོར་བའི་བུང་བ་ཁྱོད། །སྣོད་ལྡན་སློབ་མ་དེ་ཡིན་ན་སྐྱིད་པ་ལ། །སྤང་གཞོངས་འཇམ་པོ་ན་ཉལ་བའི་རྐྱང་བུ་ཁྱོད། །རྒས་པའི་ཨ་མ་དེ་ཡིན་ན་དགའ་བ་ལ། །གཡའ་སྤང་མཚམས་ཤིག་ན་རྒྱུ་བའི་དགོ་ཁྱུ་ཁྱོད། །དད་ཅན་ཡོན་བདག་ཚོ་ཡིན་ན་སྐྱིད་པ་ལ།།བླ་མ་ཨ་མ་གྲོགས་སློབ་བུ་ཡོན་བདག་དང་། །ལྷན་ཅིག་ཡུད་ཙམ་བསྡད་སོ་སོར་གྱེས་ནས་སོང་།།ཆོས་རྣམས་ཐམས་ཅད་པོ་མི་རྟག་འདི་དང་འདྲ། །འབྱུང་བཞི་འདུས་པའི་ལུས་འདི་ཡང་མི་རྟག་འཇིག །ཚེ་འདིའི་མི་ནོར་ཟས་ཆགས་ཞེན་མ་བྱེད་པར།།དམ་པའི་ལྷ་ཆོས་ཀྱིས་ཚོགས་དྲུག་རང་གྲོལ་ཨང་། །གླུ་འདི་ཕྱི་རོལ་གྱི་སྣང་བས་རྐྱེན་བྱས་ནས། །རི་བོ་རྨ་ཆེན་གྱི་གངས་རིའི་འདབས་ནས་བླངས།།ན་མོ་གུ་རུ། ཡ་ཀི་སྟོང་གསལ་གྱི་ནམ་མཁའ་ཡངས་པ་ན། །འོད་སྟོང་ཕྱོགས་བཅུ་རུ་འཕྲོ་བའི་ཉི་མ་ཁྱོད།།འགྲོ་མགོན་སངས་རྒྱས་དེ་ཡིན་ན་དགའ་བ་ལ། །བོད་ལ་ཆོས་འཁོར་ཞིག་བསྐོར་བར་བསྐུལ་ན་ཨང་། །ལྷོ་ནུབ་ཕྱོགས་ཀྱི་རིའི་རྩེ་མོའི་ནམ་མཁའ་ན། །འོ་མ་འཕྱུར་བ་བཞིན་ལྡིང་བའི་སྤྲིན་དཀར་ཁྱོད། །པད་འབྱུང་ཡབ་སྲས་ཚོ་ཡིན་ན་སྐྱིད་པ་ལ། །རྫོགས་པ་ཆེན་པོ་ཡི་ལྟ་ཁྲིད་ཞུས་ན་ཨང་།།ཤར་ཕྱོགས་རི་བོ་ཡི་རྩེ་མོའི་ནམ་མཁའ་ན། །322

ཞོ་གསར་སྤུངས་པ་བཞིན་ལངས་པའི་སྤྲིན་དཀར་ཁྱོད། །མི་ལ་ཡབ་སྲས་ཚོ་ཡིན་ན་དགའ་བ་ལ།།ཕྱག་རྒྱ་ཆེན་པོ་ཡི་ལྟ་ཁྲིད་ཞུས་ན་ཨང་། །སྟེང་ཕྱོགས་ནམ་མཁའ་ན་དར་ཡུག་དཀར་བོ་ཞིག །ཕྱོགས་བཞིར་བརྒྱངས་པ་ལྟར་འཐེན་པའི་སྤྲིན་དཀར་ཁྱོད། །བློ་བཟང་ཡབ་སྲས་ཚོ་ཡིན་ན་སྐྱིད་པ་ལ།།དབུ་མ་ཆེན་མོ་ཡི་ལྟ་ཁྲིད་ཞུས་ན་ཨང་། །ཞེས་པ་འདི་ནི་ཉིན་ཞིག་སྔ་དྲོ་ཕྱོགས་ཕྱོགས་ནས་སྤྲིན་ལངས་པ་དང་ལྡིང་བ་མཐོང་ཚེ་གངས་དཀར་རི་བོ་རྨ་ཆེན་ནས་བླངས་པའོ།།འོད་གསལ་ཉི་མ་དེ་ནམ་མཁར་ཤར། །འོད་ཀྱིས་ཕྱོགས་མཚམས་ཀུན་ཁྱབ་པ་མཐོང་།།ཨོ་རྒྱན་པདྨ་དེ་བོད་དུ་བྱོན། །རྒྱལ་བསྟན་བཙུགས་པའི་ཚུལ་ཡིད་ལ་ཤར། །བྱ་རྒྱལ་རྒོད་པོ་ཞིག་མདུན་མཁར་འོངས།།ནམ་མཁར་ཡར་ཡར་དུ་བསྟོད་པ་མཐོང་།།གྲུབ་ཆེན་མི་ལ་ཁོང་བོད་དུ་བྱོན། །གྲུབ་རྟགས་བསྟན་པའི་ཚུལ་ཡིད་ལ་ཤར། །དངུལ་དཀར་མདོག་འདྲའི་སྤྲིན་ནམ་མཁར་འཁྲིགས།།སྦྲང་ཆར་འཇམ་པོ་ཞིག་བབས་པ་མཐོང་། །རྗེ་བཙུན་ཙོང་ཁ་པ་བོད་དུ་བྱོན།།ཆོས་ཆར་ཕབ་པའི་ཚུལ་དེ་ཡིད་ལ་ཤར།།འཛམ་གླིང་ཉི་མ་དེ་འོད་ལམ་ལམ། །ནུབ་ཕྱོགས་རི་སྐྱིབས་སུ་ཡིབས་པ་མཐོང་།།སློབ་དཔོན་པད་འབྱུང་ཁོང་ཟངས་མདོག་གི །དཔལ་རིར་གཤེགས་པའི་ཚུལ་ཡིད་ལ་ཤར། །བྱ་རྒྱལ་རྒོད་པོ་ཡིས་འདབ་གཤོག་བརྒྱངས། །བཞུད་ནས་ཤར་ཕྱོགས་སུ་འགྲོ་བ་323

མཐོང་།།གྲུབ་ཆེན་མི་ལ་ཁོང་མངོན་དགའ་ཡི།།ཞིང་དུ་གཤེགས་པའི་ཚུལ་ཡིད་ལ་ཤར། །དངུལ་དཀར་མདོག་འདྲའི་སྤྲིན་གཡོ་འགུལ་བྱས། །སྟེང་ཕྱོགས་ནམ་མཁའ་ལ་ཐུམ་པ་མཐོང་ རྗེ་བཙུན་བློ་བཟང་ཁོང་དགའ་ལྡན་གྱི།།ཞིང་དུ་གཤེགས་པའི་ཚུལ་ཡིད་ལ་ཤར།།འཆི་མེད་རྡོ་རྗེ་ཡི་སྐུ་བརྙེས་ཀྱང་།།རྟག་འཛིན་ཅན་རྣམས་ཆོས་བསྐུལ་ཕྱིར་དུ། །འགྲོ་མགོན་དེ་གསུམ་གྱིས་མི་རྟག་པའི། །རྣམ་འགྱུར་བསྟན་པའི་ཚུལ་ཡིད་ལ་ཤར། །རང་ལུས་མི་རྟག་པར་འཇིག་པར་ངེས། །འཇིག་རྟེན་མི་ཆོས་སྤངས་ཆོས་བསྒྲུབས་ནས། །ཕྱི་མ་འགྲོ་མགོན་གསུམ་བཞུགས་པའི་ཞིང་། །གསུམ་དུ་འགྲོ་འདོད་ཅིག་ཡིད་ལ་ཤར།།ཞེས་པ་འདི་ཡང་ཕྱི་རོལ་གྱི་སྣང་བས་རྐྱེན་བྱས་ནས་ཡིད་ལ་ཤར་བ་ལྟར་གངས་རིའི་ར་བ་ནས་བླངས་པའོ།།ཞིང་འདི་ཡི་གདུལ་བྱ་སྨིན་གྲོལ་བཀོད། །ཞིང་མང་བོའི་ལྷ་ཡིས་བསུ་སྐྱེལ་མཛད། །ཞིང་གཞན་གཤེགས་ཆོས་རྒྱལ་ངག་དབང་ཝང་། །ཞིང་གང་ན་བཞུགས་ཀྱང་བུ་ལ་གཟིགས། །མཚོ་དབྱར་དུས་དར་ཞིང་རྒྱས་པའི་ཚེ།།རྒྱན་ཆུ་བྱ་ཕོ་མོས་བྱས་པས་མཛེས།།དགུན་འགྲམ་དར་རིམ་གྱེས་ཆགས་ཙ་ན།།རྒྱན་ཆུ་བྱ་ཕོ་མོ་བྲལ་ནས་ཐལ། །ཤིང་ཡལ་ག་ལོ་མ་རྒྱས་པའི་ཚེ། །རྒྱན་མེ་ཏོག་འབྲས་བུས་བྱས་པས་མཛེས། །སྟོན་སེར་སྐྱར་རིམ་གྱེས་སོང་ཙ་ན། །རྒྱན་མེ་ཏོག་འབྲས་བུར་བྲལ་ནས་ཐལ། །རང་གཞོན་ནུ་ཤ་324

ཁྲག་རྒྱས་པའི་ཚེ། །རྒྱན་བླ་མ་ཕ་མས་བྱས་པས་མཛེས ད་སྟོབས་མདངས་རིམ་གྱིས་ཉམས་ཙ་ན། །རྒྱན་བླ་མ་ཕ་མར་བྲལ་ནས་ཐལ། །ཆོས་ཐམས་ཅད་མི་རྟག་འདི་དང་འདྲ། །ཆོས་གསུང་མཁན་བླ་མའི་བཀའ་བཞིན་དུ། །ཆོས་མྱུར་དུ་སྒྲུབས་དང་རི་ཁྲོད་པ། །ཆོས་སྒྲུབ་རྟེན་ལུས་འདི་རྒས་ནས་ཐལ། །རི་རྨ་རྒྱལ་མགུལ་ནས་དགོང་དུས་ཤིག །སེམས་སྐྱོ་བའི་རྟ་ཞིག་རྙེད་ནས་ཞོན། །མགུར་སྙན་མོའི་ལྕག་འདིས་བྲབས་པའི་མོད། །ཆོས་ཟབ་རྒྱའི་ལམ་ལ་ཁུར་ནས་ཐལ།།ན་མོ་གུ་རུ། སྤང་སེར་བོ་གསེར་གྱི་བུམ་བཟང་མགུལ། །རླངས་ན་བུན་གོས་ཀྱིས་དཀྲིས་པ་དེ། །སུས་གར་ཁྱེར་མེད་པར་ཡལ་ནས་སོང་། །འདིས་རྐྱེན་བྱས་མི་རྟག་དྲན་ནས་བྱུང་། །ཞིང་བདེ་འཇམ་རིན་ཆེན་མཎྜལ་གྱི། །སྟེང་སྙེ་མ་གཡུ་ཡི་ཚོམ་བུས་བརྒྱན།།དེ་ཞིང་བདག་ཆོམ་རྐུན་བྱུང་ནས་ཁྱེར།།འདིས་རྐྱེན་བྱས་མི་རྟག་དྲན་ནས་བྱུང་། །ཤིང་འདབ་རྒྱས་ཚོང་ར་ཡངས་པ་ན། །འབྲས་མེ་ཏོག་ལོ་མའི་ཁྲོམ་ཆེན་འཚོགས། །ཀུན་མི་སྡོད་ཕྱོགས་བཞིར་ཐོར་ནས་སོང་།།འདིས་རྐྱེན་བྱས་མི་རྟག་དྲན་ནས་བྱུང་།།སྟེང་ལྷ་ལམ་ཡངས་པའི་ལྷས་འཇམ་ན།།སྤྲིན་དཀར་ནག་རྟ་ནོར་ཉལ་བ་རྣམས། །རླུང་ཇག་ཆེན་གློ་བུར་བྱུང་ནས་དེད། །འདིས་རྐྱེན་བྱས་མི་རྟག་དྲན་ནས་བྱུང་། །རི་ཀླུང་གི་ཕ་ཡུལ་ཉམས་325

དགའ་ན། །བྱ་ཁུ་བྱུག་བུ་མོ་འདུག་པ་དེ། །ཡུལ་ཆ་མེད་ཐག་རིང་གནས་སུ་སོང་། །འདིས་རྐྱེན་བྱས་མི་རྟག་དྲན་ནས་བྱུང་། །སྟེང་ཆུ་འཛིན་ཕྱུག་པོའི་སྦྲ་གུར་ན། །འབྲུག་ཨ་མཆོད་ཆོས་ཀྱི་སྒྲ་སྒྲོག་པ། །ཡར་རྫ་གསེབ་རང་གི་ཡུལ་དུ་ཕེབས། །འདིས་རྐྱེན་བྱས་མི་རྟག་དྲན་ནས་བྱུང་།།ཤར་རི་བོ་རྒྱ་གར་འཕགས་ཡུལ་ན།།སྟེང་ཉི་མ་སངས་རྒྱས་བྱོན་པ་དེ།།ནུབ་རི་བོ་འོག་མིན་ཞིང་དུ་གཤེགས།།འདིས་རྐྱེན་བྱས་མི་རྟག་དྲན་ནས་བྱུང་། །ཡུལ་ཕ་ཡུལ་མགྲོན་ཁང་ཉམས་དགའ་ན། །ཕ་མ་སོགས་མགྲོན་པོ་རྙིང་བའི་རིགས། །སུ་མི་འདུག་མགྲོན་ཆུང་གསར་བ་སྣང་། །འདིས་རྐྱེན་བྱས་མི་རྟག་དྲན་ནས་བྱུང་།།ང་བན་རྒན་རྒྱལ་མཚན་རྩེ་མོ་ཡི། །རྗེ་བླ་མ་ཡིད་བཞིན་ནོར་བུའི་ཏོག །ཞིང་གཞན་གྱི་གདུལ་བྱའི་རྒྱན་དུ་གྱུར། །འདིས་རྐྱེན་བྱས་མི་རྟག་དྲན་ནས་བྱུང་། །རང་སྒྱུ་ལུས་གཉོམ་ཆུང་རི་དྭགས་ཀྱི།།ཕྱི་ལོ་ཟླ་ཞག་གི་རྔོན་པས་དེད།།མདུན་ན་འཆིའི་གཡང་སར་སླེབ་ལ་ཁད།།ད་སྐྱོ་འཇིགས་སྣ་ཚོགས་དྲན་ནས་བྱུང་།།ཞེས་པ་འདི་ཡང་སྐྱོ་ཤས་ཐན་ཐུན་སྐྱེས་དུས་ཤིག་ཏུ་བྲིས་པའོ།།སྐུ་ལ་མཚན་དང་དཔེ་བྱད་ཡོངས་རྫོགས་པའི། །སྐུ་གསུམ་མཆོག་བརྙེས་ཕྱོགས་བཅུའི་སངས་རྒྱས་ལས།།སྐུ་དྲིན་ཆེ་བའི་རྩ་བའི་བླ་མ་ཡི། །སྐུ་ཚེ་འདི་ཡི་གདུལ་བྱ་རྫོགས་པའི་མོད། །སྐུ་ལ་བགྲེས་རྒུད་མེད་རུང་བགྲེས་པའི་ཚུལ། །སྐུ་ལ་སྐྱེ་འཆི་མེད་རུང་326

འདས་པའི་ཚུལ། །སྐུ་དེ་མིག་གིས་མཐོང་རྒྱའི་སྐལ་བ་ཆད། །སྐུ་བཞུགས་དུས་སུ་བཀའ་ཆོས་གནང་ཚུལ་དང་། །སྐུ་མདུན་སོང་ནས་ཕྱག་གཡས་མགོ་ཐོག་བླངས། །སྐུ་གཟུགས་བདེ་མོ་ལགས་ཞེས་ཞུས་པའི་ཚེ། །སྐུ་ཞལ་འཛུམ་ནས་གསུང་སྙན་འབྱོན་པའི་ཚུལ།།སྐུ་མི་བཞུགས་ཀྱང་ད་ལྟ་ཡིད་ལ་ཤར།།སྐུ་གསུམ་ཐུགས་ཀྱི་ཡོན་ཏན་མཐའ་དག་དང་། །སྐུ་དྲིན་རང་ལ་ཆེ་ཚུལ་དྲན་པའི་མོད། །སྐུ་ཡི་བཀོད་པ་ཆོས་དབྱིངས་བསྡུས་སོང་ཀྱང་། །སྐུ་གཟུགས་ཉི་མ་འདྲ་བ་ཡིད་ལ་ཤར། །སྐུ་དྲིན་འཁོར་མེད་མཚན་ལྡན་བླ་མ་ལ། །སྐུ་ཚེ་འདི་རུ་མི་མཇལ་ཁོ་ཐག་ཆོད། །སྐུ་སྐྱེས་འཁྲུལ་མེད་ཕྱོགས་འདིར་མྱུར་བྱོན་ནས། །སྐུ་གཟུགས་དེ་ལ་མཇལ་བའི་སྨོན་ལམ་འཚལ། །ཅེས་པ་འདི་ཡང་བླ་མ་ཆོས་རྒྱལ་དྲན་ནས་བླངས་པའོ།།ན་མོ་གུ་རུ། ཕྱོགས་བཞིའི་ནམ་མཁའ་ན་གྱེན་དུ། །ལངས་པའི་སྤྲིན་དཀར་གྱི་ཚོགས་རྣམས། །ཞིག་ནས་རང་ཡལ་ལ་སོང་བ། །མཐོང་ཚེ་མི་རྟག་པ་དྲན་བྱུང་། །ཤར་གྱི་རི་མགོ་ནས་ཤར་བའི། །འོད་གསལ་འཛམ་གླིང་གི་ཉི་མ།།ནུབ་ཕྱོགས་རི་སྐྱིབས་སུ་་འགྲོ་བ། །མཐོང་ཚེ་མི་རྟག་པ་དྲན་བྱུང་། །བར་སྣང་ཡངས་པ་ན་ཤར་བའི།།ཁ་དོག་ལྔ་ལྡན་གྱི་འཇའ་ཚོན།།ཡུན་རིང་མི་སྡོད་པར་ཡལ་བ། །མཐོང་ཚེ་མི་རྟག་པ་དྲན་བྱུང་། །རྫ་རི་མཐོན་པོ་ཡི་327

མགུལ་དུ།།སྨུག་པ་སྐེ་རགས་ལྟར་འཐེན་པ།།མི་སྡོད་རང་ཡལ་ལ་སོང་བ།།མཐོང་ཚེ་མི་རྟག་པ་དྲན་བྱུང་།།བདེ་འཇམ་ཞིང་ཆེན་གྱེ་སྟེང་གི །ལོ་ཡག་སྙེ་མ་ཡི་ཚོགས་རྣམས། །ཁྱེམ་པས་ཟོར་བ་ཡིས་འབྲེག་པ། །མཐོང་ཚེ་མི་རྟག་པ་དྲན་བྱུང། །ལྗོན་ཤིང་ཡལ་ག་རྣམས་རྒྱས་པའི། །རྩེ་མོའི་ལོ་མ་དང་མེ་ཏོག །འབྲས་བུ་ཕྱོགས་མཚམས་སུ་ཐོར་བ། །མཐོང་ཚེ་མི་རྟག་པ་དྲན་བྱུང་།།དྲོད་གཤེར་འཛོམ་ས་རུ་སྐྱེས་པའི།།རབ་མཛེས་མེ་ཏོག་གི་འདབ་མ།།ཉི་མ་ཁ་ཤས་འ་ཕྲོར་ལྷུང་བ། །མཐོང་ཚེ་མི་རྟག་པ་དྲན་བྱུང་། །ཞེས་པ་འདི་ཉིད་ཀྱང་གངས་ཅན། །བོད་ཀྱི་གླུ་བ་ངས་བླངས་སོ།།ན་མོ་གུ་རུ། ཚོང་ར་ཡངས་པའི་དཀྱིལ་ན།།མི་མང་ཁྲོམ་ཆེན་ ་འཚོགས་པ། །མི་སྡོད་ཕྱོགས་བཞིར་གྱེས་ནས། །སོང་ཚེ་མི་རྟག་དྲན་བྱུང་། །མགྲོན་ཁང་ནང་ན་འདུག་པའི། །མགྲོན་པོ་རྙིང་བ་ཆས་ནས། །ཕྱོགས་ཕྱོགས་ལམ་ལ་ཞུགས་པ། །མཐོང་ཚེ་མི་རྟག་དྲན་བྱུང་། །བདེ་འཇམ་ཡངས་བའི་ལྷས་ན། །རྟ་ནོར་ལུག་གསུམ་ཉལ་བ། །རྫི་བོས་དེད་ནས་རི་ཁར། །སོང་ཚེ་མི་རྟག་དྲན་བྱུང་། །རི་ཀླུང་ཆུ་ཆེན་མཚོ་ཁའི། །ཁུ་བྱུག་ཆུ་བྱ་ངང་བ། །མི་སྡོད་ཡུལ་གཞན་འཕུར་ནས། །སོང་ཚེ་མི་རྟག་དྲན་བྱུང་།།ཆུ་འཛིན་མཐིང་སྔོན་གསེབ་ན། །གཡུ་འབྲུག་སྒྲ་དབྱངས་སྒྲོག་པ། །མི་སྡོད་སྦྲང་ཆར་འབབ་བཞིན། །སོང་ཚེ་མི་རྟག་དྲན་བྱུང་། །དྲིན་ཅན་ཕ་328

མའི་རྩ་ན། །འདུག་པའི་ན་ཆུང་བུ་མོ། །ཆ་མེད་ཐག་རིང་གནས་སུ། །སོང་ཚེ་མི་རྟག་དྲན་བྱུང་། །སྒྲ་རྒན་མཐིང་སྨུག་ཕུ་ན། །ཨ་མཆོད་ཆོས་སྒྲ་སྒོག་པ།།མི་སྡོད་རང་གི་ཡུལ་དུ།།ཕེབས་ཚེ་མི་རྟག་དྲན་བྱུང་། །དགོན་ཆུང་ཉམས་དགའི་ནང་གི །བན་ཆུང་གཞོན་ནུ་འགའ་རེ། །དབུས་གཙང་དག་པའི་ཞིང་དུ། །སོང་ཚེ་མི་རྟག་དྲན་བྱུང་།།རང་སྐྱེས་ཕ་ཡུལ་ཉམས་དགའི།།མཐུན་གྲོགས་གཉེན་བཤེས་ཕལཆེར། །མི་མཐོང་འཇིག་རྟེན་ཕྱི་མར། །སོང་ཚེ་མི་རྟག་དྲན་བྱུང་། །ཁྲི་སྟན་མཐོན་པོའི་སྟེང་ནས། །ཟབ་རྒྱའི་ཆོས་ཆར་འབབ་མཁས། །བླ་མ་མང་པོ་ཞིང་གཞན། །གཤེགས་ཚེ་མི་རྟག་དྲན་བྱུང་།།ཞེས་པ་འདི་ཡང་གངས་ཅན་བོད་ཀྱི་གླུ་དབྱངས་མཁན་གྱིས་བླངས་པའོ།།འོད་གསལ་འཛམ་གླིང་ཉི་མ། །ཤར་ནས་ནུབ་རིར་ཡིབས་སོང་། །ཉམ་ཆུང་པད་དཀར་ལུས་པོ། །གྲང་རེག་བ་མོས་མནན་བྱུང་། །དབྱར་སྐྱེས་ཆུ་འཛིན་སྔོན་མོ། །འཕྱུར་ནས་ནམ་མཁར་ཡལ་སོང་། །ཉམ་ཆུང་ཁུ་བྱུག་ལུས་པོ། །སྐོམ་ཚད་དྲག་པོས་གདུངས་བྱུང་། །དྲིན་ཅན་རྩ་བའི་བླ་མ། །བྱོན་ནས་ཞིང་གཞན་གཤེགས་སོང་། །ཉམ་ཆུང་སློབ་བུའི་ལུས་པོ། །རྒས་པའི་མཚན་མས་མནན་སོང་།།ཞེས་པ་འདི་ཡང་ཡིད་ལ་ཤར་བ་བྲིས་པའོ།།འབྲི་མོ་བཟང་མོའི་ཚོགས་རྣམས་སྔ་ཕྱི་བྱས། །མི་མཐོང་སྤང་རི་སེར་བོར་བཞུད་ནས་ཐལ། །སྐལ་དམན་འབྲི་ཕྲུག་རྟོད་ཕུར་རྩ་329

བར་ལུས། །སོང་ན་འདོད་ཀྱང་རྐེ་ནས་ཐག་པས་བཟུང་།།སྡོད་མ་ཚུགས་པར་སྐབས་སྐབས་འཇེན་སྐོར་བྱས། །འབྲི་མོ་བཟང་བོའེ་འོ་མས་མ་བསྐྱངས་ན། །ཡུན་རིང་རྟོད་ཕུར་རྩ་ནས་སུ་ཡིས་བཟོད། །འབྲི་ཡིས་འབྲི་ཕྲུག་སྤང་རི་སེར་བོར་དྲོངས། །བྱ་རྒྱལ་རྒོད་པོའི་ཚོགས་རྣམས་སྔ་ཕྱི་བྱས།།མི་མཐོང་ད་གུང་སྔོན་མཁའ་ལ་འཕུར་ནས་ཐལ།།སྐལ་དམན་རྒོད་ཕྲུག་བྲག་དམར་དཀྱིལ་དུ་ལུས། །སོང་ན་འདོད་ཀྱང་མཐའ་ན་བྲག་གིས་བསྐོར། །སྡོད་མ་ཚུགས་པར་སྐབས་སྐབས་ལྷབ་ལྷབ་བྱས།།བྱ་རྒྱལ་རྒོད་པོས་ཟས་ཀྱིས་མ་བསྐྱངས་ན། །ཡུན་རིང་བྲག་དམར་དཀྱིལ་ནས་སུ་ཡིས་བཟོད། །རྒོད་པོས་རྒོད་ཕྲུག་དགུང་སྔོན་མཁའ་ལ་དྲོངས། །དྲིན་ཅན་བླ་མའི་ཚོགས་རྣམས་སྔ་ཕྱི་བྱས།།མི་མཐོང་དག་ཞིང་གཞན་དུ་གཤེགས་ནས་ཐལ། །སྐལ་དམན་སློབ་བུ་འཁོར་བའི་གནས་འདིར་ལུས།།སོང་ན་འོད་ཀྱང་ལས་ཉོན་གཉིས་ཀྱིས་མནན།།སྡོད་མ་ཚུགས་པར་སྐབས་སྐབས་གསོལ་འདེབས་བྱས། །དྲིན་ཅན་བླ་མའི་ཐུགས་རྗེས་མ་བསྐྱངས་ན། །ཡུན་རིང་འཁོར་བའི་གནས་འདིར་སུ་ཡིས་བཟོད། །བླ་མས་སློབ་མ་དག་པའི་ཞིང་དུ་དྲོངས། །ཞེས་པ་འདི་ཡང་ཆོས་འབྲེལ་ཆེ་བའི་བླ་མ་དུ་མ་གཤེགས་པ་ལ་སྐྱོ་ནས་བླངས་པའོ།།སྟེང་སྟོང་སང་ནམ་མཁའ་ཡངས་པ་ལ། །དངུལ་མདོག་འདྲའི་ན་བུན་ལངས་པ་བཞིན། །ཕྱོགས་ཀུན་ཁྱབ་ནམ་མཁའི་330

ཀློང་ཡངས་ནས།།རྗེ་བླ་མའི་གཟུགས་སྐུ་བསྟན་ན་ཨང་།།མདོག་རབ་མཛེས་འཇའ་ཚོན་རི་མོ་འཐེན། །ཆར་འཇམ་པོ་དལ་བུར་བབམ་པ་བཞིན།།འཇའ་འོད་ལྔའི་གུར་ཁྱེམ་ཞིག་ནང་ནས།།ཆོས་ཟབ་མོ་མང་བོ་གསུངས་ན་ཨང་། །ས་བདེ་འཇམ་ཡངས་པའི་སྤང་གཞོངས་སུ།།ཆར་ཇི་བབས་སྟེང་དུ་འཁྱིལ་བ་བཞིན།སེམས་དད་གུས་ཆེ་བའི་སློབ་བུ་ངས།།ཆོས་གང་གསུངས་ཡིད་ལ་བཟུང་ན་ཨང་། །མདོག་རབ་མཛེས་མེ་ཏོག་སྣ་ཚོགས་པ། །སྤང་བདེ་འཇམ་སྟེང་དུ་སྐྱེ་བ་བཞིན། །ཉམས་རྟོགས་པའི་ཡོན་ཏན་སྣ་ཚོགས་པ། །བུ་བདག་གི་རྒྱུད་ལ་སྐྱེས་ན་ཨང་། །ཞེས་པ་འདི་ཡང་ཉིན་ཞིག་ཕྱིའི་སྣང་བས་རྐྱེན་བྱས་ནས་བླངས་པའོ།།རྗེ་མཚན་ལྡན་བླ་མ་རིན་པོ་ཆེ། །ཞིང་དག་པ་རབ་འབྱམས་གར་བཞུགས་ཀྱང་། །བུས་རྒྱང་ནས་འབོད་དོ་ཐུགས་རྗེས་གཟིགས།།སྤྲང་རི་ཁྲོད་ཟིན་པར་བྱིན་གྱེས་རློབས།།ཞལ་ཐོག་མར་མཇལ་བའི་དུས་སྐབས་སུ། །ཐུགས་བརྩེ་བས་རྗེས་འཛིན་དྲིན་ཅན་རྗེ།།ད་ཞིང་ཁམས་གཞན་དུ་གཤེགས་བུད་སོང་།།ང་མགོན་མེད་སྐལ་དམན་དབེན་པར་འགྲོ། །ཡོན་ཁ་བཏགས་མིན་པ་མ་མཆིས་ཀྱང་། །ལུང་དབང་འཁྲིད་གནང་བའི་དྲིན་ཅན་རྗེ། །ད་ཞིང་ཁམས་གཞན་དུ་གཤེགས་བུད་སོང་། །ང་མགོན་མེད་སྐལ་དམན་དབེན་པར་འགྲོ། །རང་ཉེར་མཁོའི་མཆོད་རྫས་དཔེ་ཆ་331

སོགས། །གང་དགོས་པ་ཁྱེར་གསུང་དྲིན་ཅན་རྗེ། །ད་ཞིང་ཁམས་གཞན་དུ་གཤེགས་བུད་སོང་། །ང་མགོན་མེད་སྐལ་དམན་དབེན་པར་འགྲོ། །ཆོས་སྒྲུབ་པའི་མཐུན་རྐྱེན་ལྟོ་གོས་གཉིས། །ཞུ་མི་དགོས་གནང་བའི་དྲིན་ཅན་རྗེ། །ད་ཞིང་ཁམས་གཞན་དུ་གཤེགས་བུད་སོང་།།ང་མགོན་མེད་སྐལ་དམན་དབེན་པར་འགྲོ།།ནམ་མདུན་དུ་སོང་ཡང་སྐལ་བྱིན་ནས། །གསུང་ཞལ་ཏ་གནང་བའི་དྲིན་ཅན་རྗེ། །ད་ཞིང་ཁམས་གཞན་དུ་གཤེགས་བུད་སོང་། །ང་མགོན་མེད་སྐལ་དམན་དབེན་པར་འགྲོ།།ལུས་མགོ་ན་ཆམ་པ་ཙམ་བྱུང་ཡང་། །སྔགས་བཀའ་བསྒོ་བྱེད་པའི་དྲིན་ཅན་རྗེ། །ད་ཞིང་ཁམས་གཞན་དུ་གཤེགས་བུད་སོང་། །ང་མགོན་མེད་སྐལ་དམན་དབེན་པར་འགྲོ། །ཞག་ལོ་ཟླའི་འཕྲོ་ལ་མཇལ་བའི་དུས། །བཞིན་མཛུམ་གྱིས་བསུ་བའི་དྲིན་ཅན་རྗེ། །ད་ཞིང་ཁམས་གཞན་དུ་གཤེགས་བུད་སོང་། །ང་མགོན་མེད་སྐལ་དམན་དབེན་པར་འགྲོ། །ཕྱོགས་གང་དུ་བསྡད་ཀྱང་འཚམས་རྟགས་དང་། །གསུང་ཞལ་གདམས་བསྐུར་བའི་དྲིན་ཅན་རྗེ། །ད་ཞིང་ཁམས་གཞན་དུ་གཤེགས་བུད་སོང་།།ང་མགོན་མེད་སྐལ་དམན་དབེན་པར་འགྲོ།།ལུས་བསྐྱེད་པའི་དྲིན་ཅན་ཕ་མ་ལས། །ཆེས་ལྷག་པའི་དྲིན་ཆེའི་དྲིན་ཅན་རྗེ། །ད་ཞིང་ཁམས་གཞན་དུ་གཤེགས་བུད་སོང་། །ང་མགོན་མེད་སྐལ་མེད་དབེན་པར་འགྲོ། །ཞལ་མཇལ་བར་དཀའ་332

བའི་དྲིན་ཅན་རྗེ།།གསུང་ཐོས་པར་དཀའ་བའི་དྲིན་ཅན་རྗེ། །ད་ཞིང་ཁམས་གཞན་དུ་གཤེགས་བུད་སོང་། །ང་མགོན་མེད་སྐལ་དམན་དབེན་པར་འགྲོ།།ལོ་ཁ་ཤས་ད་དུང་བཞུགས་ན་ཆེད། །བུ་ཤུལ་ལུས་ལས་འདི་ངན་རེ་ཨང་། །དུས་ད་བར་ཞིང་ཁམས་གཞན་ན་བཞུགས། །ཞིང་གཞན་དེའི་གདུལ་བྱའི་སྐྱིད་ལ་ཨང་། །ཕ་ཁྱེད་ལ་སྤྱན་དང་མངོན་ཤེས་མངའ།།བུས་ཕ་མ་འབོད་འདྲའི་གདུང་དབྱངས་ཀྱིས། །བདག་མོས་གུས་དྲག་པོས་གསོལ་བ་འདེབས།།སྤྲང་རི་ཁྲོད་ཐུབ་པར་བྱིན་གྱིས་རློབས།།རྗེ་སངས་རྒྱས་ཀུན་ལས་དྲིན་ལྷག་པའི། །རྗེ་ཆོས་ཀྱི་རྒྱལ་པོ་ངག་དབང་ཝང་། །རྗེ་འཇམ་དབྱངས་རྒྱ་མཚོ་ལ་སོགས་པའི། །རྗེ་བླ་མ་རྣམས་ལ་གུས་པས་འདུད། །དངུལ་ཤེལ་མདོག་ན་བུན་སྐབས་སྐབས་སུ། །རིའི་སྐེད་ནས་ལྡིང་བའི་ཁྲོད་ཅིག་ན། །ས་ཕུན་ཚོགས་ཕུག་པ་མདོག་ལེགས་པ། །དཔེ་ལྷ་བཟོ་མཁས་པས་བྲིས་འདྲ་ཡོད། །གཡུ་བཻཌཱུརྱ་ཡི་མདངས་འཛིན་པའི། །ནགས་ཤིན་ཏུ་ཉམས་དགའི་ཁྲོད་ཅིག་ན། །ཤིང་ཡལ་འདབ་རྒྱས་པའི་བསིལ་ཁང་ནི། །དཔེ་སྟེང་ནས་གདུགས་བཞིན་ཕུབ་འདྲ་ཡོད། །དུང་ཞོ་གསར་སྤུངས་ལྟར་རབ་དཀར་བའི། །རི་གངས་ཀྱིས་བརྒྱན་པའི་ཁྲོད་ཅིག་ན། །སྐྱིབས་རབ་མཛེས་ཕུག་པ་མདོ་ཡངས་པ། །དཔེ་འབག་བཟོ་མཁས་པས་བཞེངས་འདྲ་ཡོད། །མཚལ་བྱུ་རུ་ལྟ་བུར་333

མདོག་མཛེས་པའི། །བྲག་མཐོ་ཞིང་བརྗིད་པའི་ཁྲོད་ཅིག་ན།།གནས་བྱིན་ཆགས་ཕུག་པ་སྲ་བརྟན་པ།།དཔེ་རྡོ་བཟོ་བཟང་བོས་ལས་འདྲ་ཡོད། །མདོག་མི་གཅིག་རིན་ཆེན་སྤུངས་འདྲ་བའི། །རྫ་ཁྲ་མོ་སྤུངས་བའི་ཁྲོད་ཅིག་ན། །ས་གཡང་ཆགས་ཕུག་པ་ཕུ་ཡངས་པ།།དཔེ་རང་ལ་གཟེས་ནས་ལས་འདྲ་ཡོད།།རྩྭ་སྔོ་ལྗང་མེ་ཏོག་སྐྱེས་པ་ཡི། །སྤང་བདེ་འཇམ་ཡངས་པའི་ཁྲོད་ཅིག་ན། །ས་བདེ་འཇམ་ཅོག་པུ་འབུབ་སའི་སྤང་། །དཔེ་གོས་ཆེན་ས་ལ་བརྡལ་འདྲ་ཡོད། །ཕྱོགས་ཆུ་ཕྲན་ལྷུང་ལྷུང་ནང་དུ་འབབ། །བྱ་ངང་བས་བརྒྱན་པའི་མཚོ་དཀྱིལ་དང་།།ཕྱིའི་འགྲམ་ན་སྒྲུབ་ཕུག་ཉམས་དགའ་བ། །དཔེ་ལྷ་མིའི་རྒྱལ་པོས་བརྩིགས་འདྲ་ཡོད། །ཚེ་འདི་ཡི་བྱ་བ་བློ་ཡིས་བཏང་། །གནས་དེ་འདྲ་བསྟེན་ནས་ཆོས་བྱེད་མི། །འཕྲལ་ཉམས་དགའ་བདེ་སྐྱིད་སྙན་གསུམ་འབྱུང་། །ཕུགས་སངས་རྒྱས་གོ་འཕང་འཐོབ་པར་འགྱུར། །ས་གངས་ཅན་བོད་ཀྱི་གླུ་བ་ངས། །ས་དབེན་པ་བསྟེན་སླད་མགུར་འདི་བླངས།།ས་གང་གི་མི་ཡིས་ཐོས་ཚད་ཀྱིས། །ས་ཕུན་ཚོགས་རི་ཁྲོད་བསྟེན་པར་ཤོག།བླ་མ་རྣསམ་ལ་གསོལ་བ་འདེབས། །རི་ཁྲོད་ཟིན་པར་བྱིན་གྱིས་རློབས།།ཨེ་མ་རི་ཁྲོད་དབེན་པ་ན།།སྤོས་ངད་དྲི་བཟང་ཆི་ལི་ལི། །དཀར་སེར་དམར་ལྗང་མེ་ཏོག་རྩེར། །བུང་བ་ཆེ་ཆུང་དི་རི་334

རི། །རི་སུལ་སྤང་གཞོངས་འཇམ་པོ་ན།།རི་དྭགས་བང་རྩལ་ཤ་ར་ར།།ལྗོན་ཤིང་ཡལ་འདབ་རྒྱས་པའི་རྩེར།།བྱ་བྱེའུ་སྐད་སྙན་ཀྱུ་རུ་རུ། །རི་བྲག་རྩེ་མོའི་སྐེད་པ་ན། །བྱ་རྒོད་འཁོར་བ་ཀྱི་ལི་ལི། །སྤྲིན་འཇའ་ཉི་མ་དུས་གཅིག་འཛོམས། །སྦྲང་ཆར་བབས་པ་ད་ལ་ལ།།དྲི་བཞོན་བསེར་བུ་བྱུང་བའི་ཚེ། །རྩི་ཤིང་ལོ་འདབ་ཁྲི་ལི་ལི། །ཆུ་ཆེན་མཚོ་ཁར་ཆུ་བྱ་འདུས། །སྐད་འབྱེན་གཤོག་སྤྲུགས་སོ་ལོ་ལོ །གངས་རྫ་གཡའ་དང་བྲག་ངོས་ན།།ཆུ་གཙང་ལྷུང་སྒྲ་སི་ལི་ལི དེ་ལྟར་ངོ་མཚར་མཐའ་ཡས་པའི། །རི་ཁྲོད་དབེན་པའི་དགའ་ཚལ་དུ། །འདུག་པའི་སྐྱེ་བོ་སྐལ་བ་བཟང་། །ཡོན་ཏན་ཉི་ཤུའི་ཡོང་སྒོ་ཡོད། །འཇིག་རྟེན་བྱ་བ་མེད་པས་དལ། །ཆགས་སྡང་ལ་སོགས་ཉོན་མོངས་ཆུང་། །མི་དགེ་སྡིག་པའི་ལས་མི་གསོག །ལོག་འཚོ་དཀོར་གྱེས་གོས་མི་འགྱུར། །གང་ལའང་ཆགས་ཞེན་སེམས་མི་འབྱུང་། །སྐྱེ་བོ་མང་བོའི་འདུ་འཛི་མེད། །ཟོག་དང་ཚུལ་འཆོས་ངང་གིས་འགྲིབ། །ངོ་སྲུང་སེམས་འཛིན་བྱེད་མི་དགོས། །ཕན་ཚུན་རྩོད་པ་མེད་པས་བདེ། །ལུས་ལ་ན་ཟུག་སེམས་སྡུག་མེད། །མཚན་མོ་གཉིད་ཆུང་རིག་པ་དྭངས། །དུས་བཞི་འགྱུར་དུས་མི་རྟག་དྲན། །དད་དང་ངེས་འབྱུང་གསར་དུ་སྐྱེ། །སྡོམ་པ་གསུམ་དང་ངང་གིས་ལྡན།།མི་རྟོག་ཏིང་འཛིན་ཤུགས་ཀྱིས་སྐྱེ། །རྒྱུན་དུ་ཉམས་དགའ་སྣང་བ་སྤྲོ། །བླ་མ་མཁའ་འགྲོ་བྱིན་གྱིས་རློབས། །335

ཉམས་རྟོགས་ཡོན་ཏན་རྒྱུད་ལ་འཆར།།ཆོས་སྐྱོང་སྲུང་མས་བར་ཆད་སེལ། །ལྷ་མིས་ཟས་གོས་མཐུན་རྐྱེན་སྦྱོར། །རྟག་ཏུ་ལུས་སེམས་བདེ་ཞིང་སྐྱིད། །སྙན་པས་ས་སྟེང་ཡོངས་ལ་ཁྱབ། །སྒྲུབ་བརྒྱུད་བསྟན་པར་ཕན་ཐོགས་འགྱུར། །དེ་ཕྱིར་ཚོགས་དྲུག་རང་གྲོལ་ཁྱོད། །རྟག་ཏུ་རི་ཁྲོད་དབེན་པ་སྟེན། །གླུ་འདི་ཐོས་ཚད་ཐམས་ཅད་ཀྱིས།།རི་ཁྲོད་བསྟེན་ནས་ཆོས་བྱེད་ཤོག །བླ་མ་རྣམས་ལ་གུས་ཕྱག་འཚལ།།རི་ཁྲོད་ཟིན་པར་བྱེན་གྱིས་རློབས། །རྟག་ཏུ་ཁྱིམ་པའི་གྲོང་བར་ན། །འ་འུར་ཟང་ཟིང་འུ་རུ་རུ། །ཁྱེམ་ཚང་བཟང་བ་འཁོན་འཛིང་བྱེད། །བྱིས་པའི་ངུ་སྐད་ཙེ་རེ་རེ། །མལ་ན་རྒན་རྒོན་བླ་རྒན་འཁུན།།འགའ་རེས་སྡུག་གཏམ་ཤུབ་ཤུབ་ཤུབ། །རེའུ་ལུ་གུས་འཐེན་སྐོར་བྱས། །རྡང་ནག་འབའ་སྒྲ་དི་རི་རི། །འགའ་རེ་ན་ནས་སྐུ་རིམ་བཙུགས། །བན་བོན་ཌ་དྲིལ་ཁྲོ་ལོ་ལོ། །འགའ་རེས་མོ་བ་སྨན་པ་བོས། །ལག་པ་ཁ་ཚོ་ཡབ་ཡབ་ཡབ། །འགའ་རེས་མེ་སྦར་ཡོས་བརྔོས་ནས། །མུ་གེའི་ལག་སྐོར་ཁྱོག་ཁྱོག་ཁྱོག །ཁྱིམ་ན་འགའ་རེས་མེད་མུག་དང་། །ཆགས་སྡང་གཏམ་ངན་ལྷང་ལྷང་ལྷང་།།སྒོ་ཁྱེ་ཕྱུགས་ཀྱིས་སྒྲ་སྒྲོག་ཅིང་།།ཁྭ་སྐྱག་ཕོ་རོག་ལྷབ་ལྷབ་ལྷབ། །ཁང་ཆག་སྦྲ་ཆད་གུར་རུལ་ན། །ཐིགས་ཆུ་བསེར་བུ་ཤུགས་ཤུགས་ཤུགས། །དེ་འདྲའི་གྲོང་དུ་སུ་བསྡད་ཀྱང་།།ཉེས་སྐྱོན་ཉི་ཤུ་ཙམ་ཞིག་འོངས། །ཚེ་འདིའི་དབང་336 ་

སོང་ཆོས་མི་དྲན། །མི་རྟག་འཆི་བ་གཏིང་ནས་བརྗེད། །འདོད་ཆགས་ཞེ་སྡང་གཏི་མུག་སྐྱེ། །ང་རྒྱལ་ཕྲག་དོག་སེར་སྣ་འཕེལ། །སྲོག་གཅོད་གཞན་གྱིས་མ་བྱིན་ལེན། །མི་ཚངས་པ་སྤྱོད་ནན་ཚིག་སྨྲ། །ཕྲ་མ་ཚིག་རྩུབ་ངག་འཁྱལ་དང་། །བརྣབ་སེམས་གནོད་སེམས་ལོག་ལྟ་སྐྱེ། །མི་འདོད་གྱོད་སྣ་ཁ་མཆུ་འོང་། །གླེང་ལོག་འཐེན་ནས་ཟས་ནོར་འཕྲོག །དབང་ཅན་རྣམས་ཀྱིས་ཚིག་གིས་བསྡིག །ཤེད་ཅན་རྣམས་ཀྱིས་ལག་གིས་བརྡུང་། །ཇག་པས་རྒྱུ་ནོམ་དངོས་སུ་འཕྲོག །རྐུན་མས་ལྐོག་ཏུ་བརྐུས་ནས་ཁྱེར། །ཉིན་པར་ལྟོ་བཅག་འཚོ་སྐྱོང་དགོས། །མཚན་མོ་གཉིད་བཅག་ལྟ་རྟོག་དགོས། །འཆི་རུང་དམག་ལ་འགྲོ་ཡང་དགོས། །དགྲ་ལ་དགྲ་སྐད་འཐེན་ཡང་དགོས། །ལོག་འཚོ་དཀོར་ཟས་ཟ་ཡང་དགོས། །ཚུལ་འཆོས་གཡོ་སྒྱུ་བྱེད་ཡང་དགོས། །མི་སྙན་ཚིན་ངན་སྣ་ཚོགས་ཐོས། །སེམས་ལ་ནམ་ཡང་བདེ་བ་མེད། །མི་ཚེ་ཡད་མ་ཡུད་ལ་འཆོར། །དེ་ཕྱིར་ཚོགས་དྲུག་རང་གྲོལ་ཁྱོད། །གྲོང་དུ་མ་འཁྱམས་རི་ཁྲོད་འགྲིམས།།གླུ་འདི་ཐོས་ཚད་ཐམས་ཅད་ཀྱིས།།གྲོང་སྤངས་རི་ཁྲོད་བསྟེན་པར་ཤོག །སྔོན་རི་ཁྲོད་དབེན་པར་ཆོས་མཛད་དང་།།ད་རི་ཁྲོད་ཉམས་དགར་ཆོས་སྒྲུབ་མཁན།།ཁོང་རི་ཁྲོད་པ་རྣམས་ཡོངས་ལ་འདུད།།སྤྲང་རི་ཁྲོད་ཟིན་པར་བྱིན་གྱེས་རློབས། །བྱ་ཁུ་བྱུག་ལྷ་བྱ་གོང་མོ་་ 337

དང་། །བྱེའུ་ལྕོག་ཀ་འཇོལ་མོ་མཐིང་སྔོན་སོགས། །བྱ་བྱེའུ་ཆུང་སྙན་པའི་སྒྲ་སྒྲོག་པའི། །གནས་དབེན་པ་སྟེན་དང་རྒྱལ་ཁམས་པ། །ཤིང་ལྗོན་པའི་བསིལ་གྲིབ་གདུགས་ལྟར་མཛེས། །རྩྭ་སྔོ་ལྗང་སྐྱེས་པ་སྟན་ལྟར་འཇམ། །ཟས་རང་གྲུབ་སིལ་ཐོག་ཡོད་པ་ཡི། །གནས་དབེན་པ་སྟེན་དང་རྒྱལ་ཁམས་པ། །སྤང་བདེ་འཇམ་དྲི་ཞིམ་སྣ་ཚོགས་འཐུལ།།མདོག་མི་གཅིག་མེ་ཏོག་གཅལ་དུ་བཀྲམ།།ལྷའི་གོས་ཆེན་ས་ལ་ལྷུང་འདྲ་བའི། །གནས་དབེན་པ་སྟེན་དང་རྒྱལ་ཁམས་པ། །ལུས་གཤོག་སྟེང་རི་མོ་སྣ་ཚོགས་བཀྲ།།རྐང་དྲུག་ལྡན་སྦྲང་མ་ཕྱེ་ལེབ་སོགས། །འབུ་དུ་མ་འ་འུར་སྒྲ་སྒོག་པའི། །གནས་དབེན་པ་སྟེན་དང་རྒྱལ་ཁམས་པ། །དྲི་ཞིམ་པའི་ལྷ་ཤིང་ཤུག་པ་སོགས།།ཤིང་ལྗོན་པའི་ཚོགས་རྣམས་སྔོ་ཤིག་སེ། །རེ་ཡལ་འདབ་བརྒྱངས་ནས་གར་བྱེད་པའི། །གནས་དབེན་པ་སྟེན་དང་རྒྱལ་ཁམས་པ། །ཤ་དགོ་བ་རྐྱང་འབྲོང་རྣ་བ་སོགས། །ལུས་མདོག་དབྱིབས་མི་གཅིག་རི་དྭགས་ཚོགས། །ཡིད་བག་ཕེབས་རྒྱུ་ཞིང་བང་རྩེ་བའི། །གནས་དབེན་པ་སྟེན་དང་རྒྱལ་ཁམས་པ། །ཆུ་དྭངས་གསལ་རྙོག་མེད་ཆུང་ཆུང་གིས། །རྫ་གཡའ་བྲག་ཐེམ་སྐས་ཉམས་དགའ་འགྲིམས། །སྒྲ་སྙན་མོ་སི་ལི་ལི་བྱེད་པའི། །གནས་དབེན་པ་སྟེན་དང་རྒྱལ་ཁམས་པ།།བྲག་ཕྱི་དབྱིབས་ཁ་དོག་ཤིན་ཏུ་ལེགས། །ནང་བྲག་ཁུང་ཡངས་ལ་སྲ་ཞིང་བརྟན། །ལུས་ཚ་གྲང་338

འཇིག་པ་ལས་སྐྱོབ་པའི། །གནས་དབེན་པ་སྟེན་དང་རྒྱལ་ཁམས་པ།།དྲི་ཞིམ་པོ་དྲོ་བའི་ཤུག་ཤུན་སོགས།།མདོག་སྔོ་ལ་འཇམ་པའི་བཀྲ་ཤིས་རྩྭ། །སྟན་སྔས་འབོལ་བྱས་ན་ལུས་བདེ་བའི། །གནས་དབེན་པ་སྟེན་དང་རྒྱལ་ཁམས་པ།།གནས་དབེན་པ་བསྟེན་སླད་འདི་བླངས་མཐུས། །གནས་རི་ཁྲོད་ཀུན་གྱིས་བསྟེན་ནུས་ཤིང་། །གནས་གང་དུ་འགྲོ་འམ་འདུག་ཀྱང་རུང་། །སྤྲང་རི་ཁྲོད་དབེན་པར་བསྒོམ་དུ་གཤེགས། རྗེ་ཐམས་ཅད་མཁྱེན་པ་སངས་རྒྱས་དང་། །ཁོང་རྒྱ་བོད་མཁས་གྲུབ་ཐམས་ཅད་ཀྱིས། །གནས་དབེན་པའི་བསྔགས་བརྗོད་མང་བོ་མཛད། །སྦྲང་རི་ཁྲོད་དབེན་པར་བསྒོམ་དུ་གཤེགས། །དུས་ད་ལྟའི་སྐྱེས་ཆེན་དམ་པའི་རིགས། །བསྟན་འགྲོ་དོན་མཛད་པ་ཕལ་ཆེར་གྱིས། །གནས་རི་ཁྲོད་དབེན་པར་ཡིད་སྨོན་བྱེད།།སྤྲང་རི་ཁྲོད་དབེན་པར་བསྒོམ་དུ་གཤེགས།།མི་བདག་གི་བླ་མ་རིན་པོ་ཆེ། །མཚན་སྙན་པ་བསྟན་འཛིན་ཉི་མ་དང་། །གྲོགས་སློབ་བུ་མང་བོ་དབེན་པར་བཞུགས། །སྤྲང་རི་ཁྲོད་དབེན་པར་བསྒོམ་དུ་གཤེགས། །ཆོས་ཚུལ་བཞིན་བསྒྲུབ་འདོད་སྐྱེ་བོ་ཀུན།།རང་ནམ་འཆི་ཆ་མེད་ཚུལ་སོམས་ལ།།ད་མ་འདུག་ཚེ་འདི་བློ་ཡིས་ཐོངས། །གནས་རི་ཁྲོད་དབེན་པར་བསྒོམ་དུ་བྱོན། །གནས་དབེན་པ་བསྟེན་ལ་དུས་ཀུན་ཏུ། །དགྲ་ནང་ན་ཉལ་བའི་བདག་འཛིན་ལ། །ཕ་བླ་མའི་གདམས་ངག་མཚོན་རྣོན་སྣུན། །དེ་339

ཐུལ་ན་གཏན་དུ་བདེ་བར་འགྱུར།།གླུ་འདི་ཉིད་བླངས་པའི་དགེ་བ་དང་།།གཞན་རྣམ་དཀར་དགེ་བ་གང་བསགས་མཐུས།།གནས་དབེན་པར་བདག་གཞན་ཐམས་ཅད་ཀྱིས། །དགྲ་བདག་འཛིན་འཕུང་རྒན་ཐུལ་བར་ཤོག།སྔོན་བྱོན་དམ་པ་གོང་མ་རྣམས་ལ།།ཡིད་འོང་སྒོ་གསུམ་གུས་པས་ཕྱག་འཚལ། །དེང་སང་བྱ་བཏང་རི་བ་བདག་ལ། །ངོ་མཚར་མཆོག་ཐུན་དངོས་གྲུམ་སྩོལ་ཅིག །སྔོན་བྱོན་དམ་པ་གོང་མའི་གདན་ས།།ཡིད་འོང་དབེན་པའི་རི་ཁྲོད་ཉམས་དགའ།།དེང་སང་ཚོགས་དྲུག་རང་གྲོལ་བཟུང་བས། །ངོ་མཚར་བདེ་སྐྱིད་སྙན་གསུམ་འཛོམས་བྱུང་། །སྔོན་བྱོན་དམ་པ་གོང་མའི་བཞུགས་ས། །ཡིད་འོང་རང་བྱུང་བྲག་ཕུག་ཉམས་དགར། །དེང་སང་ཚོགས་དྲུག་རང་གྲོལ་བསྡད་པས། །ངོ་མཚར་བདེ་སྐྱིད་སྙན་གསུམ་འཛོམས་བྱུང།།སྔོན་བྱོན་དམ་པ་གོང་མའི་གྲོགས་པོ། །ཡིད་འོང་བྱ་དང་རི་དྭགས་ཚོགས་ལ། །དེང་སང་ཚོགས་དྲུག་རང་གྲོལ་འགྲོགས་པས། །ངོ་མཚར་བདེ་སྐྱིད་སྙན་གསུམ་འཛོམས་བྱུང་། །སྔོན་བྱོན་དམ་པ་གོང་མའི་གསོལ་ཟས། །ཡིད་འོང་སྔོ་ཚོད་ཤིང་འབྲས་ཚོགས་རྣམས། །དེང་སང་ཚོགས་དྲུག་རང་གྲོལ་ཟོས་པས། །ངོ་མཚར་བདེ་སྐྱིད་སྙན་གསུམ་འཛོམས་བྱུང་།།སྔོན་བྱོན་དམ་པ་གོང་མའི་བཏུང་བ། །ཡིད་འོང་གངས་རྫ་གཡའ་བྲག་ཆུ་གཙང་།།340

དེང་སང་ཚོགས་དྲུག་རང་གྲོལ་འཐུངས་པས། །ངོ་མཚར་བདེ་སྤྱིད་སྙན་གསུམ་འཛོམས་བྱུང་།།སྔོན་བྱོན་དམ་པ་གོང་མས་གྱོན་པའི།།ཡིད་འོང་གཟན་ཤམ་སྒོམ་ཐག་ཞུ་སོགས།།དེང་སང་ཚོགས་དྲུག་རང་གྲོལ་གྱོན་པས། །ངོ་མཚར་བདེ་སྐྱིད་སྙན་གསུམ་འཛོམས་བྱུང་། །སྔོན་བྱོན་དམ་པ་གོང་མས་བསྣམས་པའི། །ཡིད་འོང་གསལ་འདེབས་བེའུ་བུམ་སྦ་དབྱུག། །དེང་སང་ཚོགས་དྲུག་རང་གྲོལ་བཟུང་བས། །ངོ་མཚར་བདེ་སྐྱིད་སྙན་གསུམ་འཛོམས་བྱུང་། །སྔོན་བྱོན་དམ་པ་གོང་མ་རྣམས་ཀྱིས། །ཡིད་འོང་དབེན་གནས་ཁོ་ན་འགྲིམས་བཞིན། །དེང་སང་ཚོགས་དྲུག་རང་གྲོལ་འགྲིམས་པས། །ངོ་མཚར་བདེ་སྐྱིད་སྙན་གསུམ་འཛོམས་བྱུང་། །སྔོན་བྱོན་དམ་པ་གོང་མ་རྣམས་ཀྱིས། །ཡིད་འོང་མགུར་དབྱངས་མང་པོ་བླངས་བཞིན། །དེང་སང་ཚོགས་དྲུག་རང་གྲོལ་བླངས་པས། །ངོ་མཚར་བདེ་སྐྱིད་སྙན་གསུམ་འཛོམས་བྱུང་། །སྔོན་བྱོན་དམ་པ་གོང་མ་ཇི་བཞིན། །ཡིད་འོང་རི་ཁྲོད་བསྟེན་ན་ཆོས་འོང་། །དེང་སང་སྐལ་ལྡལ་སྐྱེས་བུ་རིར་ཤོག།ངོ་མཚར་བདེ་སྐྱིད་་སྙན་གསུམ་འཛོམ་ངེས། །སྔོན་སྐྱེས་ཕ་ཡུལ་ཕ་མཁར་གཉེན་བཤེས།།ཡིད་དུ་འོང་ཡང་ཆགས་སྡང་འབྱུང་བས།།དེང་སང་ལས་འཕྲོ་ཅན་ཚོ་རིར་ཤོག །ངོ་མཚར་བདེ་སྐྱིད་སྙན་གསུམ་འཛོམ་ངེས། །སྔོན་བྱོན་དམ་པའི་རྣམ་ཐར་སྐྱོང་བཞིན། །ཡིད་འོང་སྐྱིད་341

པའི་རྒྱང་གླུ་བླངས་པ། །དེང་སང་སྐལ་ལྡན་ཕོ་མོས་ཐོས་མ ངོ་མཚར་རི་ཁྲོད་བསྟེན་པར་གྱུར་ཅིག །ཨེ་མ་བླ་མ་སངས་རྒྱས།།སངས་རྒྱས་མ་ཐོབ་བར་དུ།།རི་ཁྲོད་འགྲིམ་པའི་སློབ་བུ། །བུ་མས་སྐྱོང་བཞིན་སྐྱོངས་ཤིག །བླ་མ་གོང་མའི་གདན་ས།།རི་སུལ་བྲག་ཕུག་ཉམས་དགའ།།དེང་སང་བདག་གིས་བཟུང་ནས། །ཧ་ཧ་དགའ་སྤྲོ་ཤར་བྱུང་། ་།བྱ་དང་རི་དྭགས་འདུག་ས། །ཡིད་འོང་ནགས་ཚལ་རི་བོ། །དེང་སང་བདག་གིས་བསྟེན་པས།།ཧ་ཧ་དགའ་སྤྲོ་ཤར་བྱུང་། །ལུས་མཛེས་རི་དྭགས་དུ་མ། །བག་ཕེབས་རྩེ་བྲོ་རྡུང་ལ། །དེང་སང་བདག་གིས་བལྟས་པས། །ཧ་ཧ་དགའ་སྤྲོ་ཤར་བྱུང་། །ཡིད་འོང་བྱ་བྱེའུ་རྣམས་ཀྱིས། །སྐད་སྙན་སྣ་ཚོགས་སྒོག་ལ། །དེང་སང་བདག་གིས་ཉན་པས། །ཧ་ཧ་དགའ་སྤྲོ་ཤར་བྱུང་། །ལྗོན་ཤིང་ཡལ་འདབ་རྒྱས་པའི།།རྩེ་མོའི་རོ་མངར་སིལ་ཐོག །དེང་སང་བདག་གིས་ཟོས་པས། །ཧ་ཧ་དགའ་སྤྲོ་ཤར་བྱུང་། །མེ་ཏོག་འཛུམ་དགོད་བྱེད་པའི། །སྤང་གཞོངས་བདེ་འཇམ་དཀྱིལ་ན། །དེང་སང་བདག་གིས་ཉལ་བས།།ཧ་ཧ་དགའ་སྤྲོ་ཤར་བྱུང་།།མི་མེད་ལུང་བ་སྟོང་བའི།།དགའ་བདེ་གཏེར་གྱི་ཁ་དེ། །དེང་སང་བདག་གིས་ཕྱེ་བས། །ཧ་ཧ་དགའ་སྤྲོ་ཤར་བྱུང་། །དེང་སང་ང་འདྲའི་སྐྱིད་པ། །རེ་གཉིས་མ་གཏོགས་མི་འདུག །སྐྱིད་ཀྱང་སྐྱིད་པའི་རྒྱང་གླུ། །འཐེན་མཁན་ང་མིན་མི་342

སྣང་། །ཕ་ཡུལ་བདུད་ཀྱི་བཙོན་ཁང་། །ནང་ནས་ཆོས་མཛད་མ་འདུག །ཆགས་སྡང་ཤུགས་ཀྱིས་འོང་བས། །ཡུལ་ནས་འབུད་གྲབས་མཛོད་ཅིག །ཆོས་པ་ཡུལ་དུ་ལྷུང་བ། །སེང་གེ་དོང་ནང་ལྷུང་འདྲ། །སྐྱོ་ཤས་ཤུགས་དྲག་བསྐྱེད་ལ། །མྱུར་དུ་ཡུལ་ནས་བུད་ཅིག །རི་ཁྲོད་བསྟེན་ན་གང་འདོད།།དགེ་སྦྱོར་བྱས་ན་འོང་བས།།ཆོས་པ་རྣམས་ཀྱིས་རི་ཁྲོད། །དབེན་པ་བསྟེན་གྲབས་མཛོད་ཅིག །ཆོས་པས་རི་ཁྲོད་བསྟེན་ན། །སེང་གེ་གངས་རིར་འགྱིང་འདྲ། །ཆོས་ཀྱི་མཐུན་རྐྱེན་བསྒྲུབས་ལ། །མྱུར་དུ་བསྟེན་གྲབས་མཛོད་ཅིག །ཡུལ་གྱི་དགེ་སྦྱོར་བརྒྱ་ལས། །དབེན་པའི་དགེ་སྦྱོར་གཅིག་དགའ།།རྗེ་བཙུན་སྐལ་ལྡན་གསུངས་པས།།དེས་ན་རྒྱུན་དུ་སྟེན་ཅིག །རི་ཁྲོད་བསྟེན་ན་དགའ་སྤྲོ། །སྤྲོ་ན་དེ་སྦྱོར་ལོས་འོང་།འོངས་ན་འཕྲལ་ཕུགས་བདེ་སྐྱིད། སྐྱིད་དུས་རྒྱང་གླུ་འཐེན་ཡ། །གླུ་འདི་ཐོས་ཚད་ཆོས་པས།།ཕ་ཡུལ་སྤངས་ནས་རི་ཁྲོད། །དབེན་པ་བསྟེན་ནས་ལྷ་ཆོས།།ཚུལ་བཞིན་བསྒྲུབ་པར་གྱུར་ཅིག །རི་ཁྲོད་བསྟེན་ནས་ཆོས་བསྒྲུབས་སངས་རྒྱས་པའི། །བླ་མ་གོང་མ་ཡོངས་ལ་གུས་པས་འདུད། །རི་ཁྲོད་འགྲིམ་པའི་རྣལ་འབྱོར་གླུ་དབྱངས་ལ། །དད་ཅན་སྐྱེ་བོ་ཕོ་མོ་གུས་པས་ཉོན། །སྔ་བར་ལངས་ནས་གཤོལ་མདའ་ཕྲག་ལ་བཀལ། །སྲ་ལོག་ཉིས་ལོག་རྒྱག་ཏུ་འགྲོ་བ་ལས། །རི་ཁྲོད་དབེན་པའི་ལྗོན་ཤིང་བསིལ་གྲིབ་343

ཏུ།།ཉི་དྲོས་སོང་ནས་སིལ་ཐོག་ཟོས་ན་ཨང་།།ཕྱིང་བ་སྣམ་མཐུག་སློག་ཧྲུལ་ལྕི་མོ་གོན།།རྔུལ་ཆུ་འོང་བཞིན་ཁུར་བོ་འཁུར་བ་ལས།།རས་དང་དཱ་བུའི་གཟན་ཤམ་འཇམ་ཡང་གྱོན། །སྔོ་བརླན་སྟེང་ཚོ་སོང་ནས་ཉལ་ན་ཨང་། །མགོ་བོ་མེ་རྡུལ་ཆོམ་མེ་གོ་མཐའ་བསྲུངས། །བཟའ་སྡིགས་ཐུག་པ་རྒྱུན་དུ་བསྐོལ་བ་ལས། །ས་གཞི་གོས་ལྟར་འཇམ་པའི་སྤང་གཞོངས་ནས། །བདེ་སྨོན་ལ་སོགས་ཁ་ཏོན་བྱས་ན་ཨང་།།ཉིན་པར་ལྟོ་བཅག་ཕྱུགས་ཀྱི་འཚོ་སྐྱོང་བྱས། །མཚན་མོ་གཉིད་བཅག་ཕྱོ་སོགས་ཟེར་བ་ལས། །རི་ཁྲོད་ཉམས་དགའ་ཞིག་ནས་ཞྭ་ལྷམ་གཉིས། །ཡར་མར་འཕངས་ནས་མགུར་ཚོ་བསྐུལ་ན་ཨང་། །གྱང་ར་སྲང་མདོར་རྒན་རྒོན་བྱེས་པར་འགྲོགས། །ས་རྡུལ་ཁྲོད་ནས་ངག་འཁྱལ་ལབ་པ་ལས། །རི་ཁྲོད་ཅིག་ནས་ཆོས་མཐུན་གྲོགས་དང་འགྲོགས། །མེ་ཏོག་ལྗོངས་ནས་ཆོས་བཤད་བྱས་ན་ཨང་། །རྟ་རྒན་གཡག་རྒན་མ་སོང་ཁོང་ཁྲོ་ལངས། །ཡོབ་སྡིགས་ལྕག་གིས་བརྒྱབ་ནས་འགྲོ་བ་ལས། །སྦ་དབྱུག་ཐོགས་ནས་ག་ལེ་སོས་དལ་བྱས། །ཁོང་ཁྲོ་མེད་པར་རྐང་ཐང་སོང་ན་ཨང་། །ཁ་དར་རས་ཁ་ཤ་ལྷུ་ཙམ་རེའི་ཕྱིར། །གཉིད་བཅག་སྔ་བར་ལངས་ནས་རྒྱུག་པ་ལས། །རི་ཁྲོད་དབེན་པའི་དྲོ་འཇམ་མལ་ས་ནས།།མདོ་རྒྱུད་མན་ངག་ཁ་ཕྱེ་བལྟས་ན་ཨང་།།ཁ་ལྕེ་ལྦུ་བ་འཁྲུག་བཞིན་ཟ་ཆོག་བཏོན། །ཁམས་འཁྲུགས་ཨ་ཡོ་344

ཤུགས་ཚོ་ཟེར་བ་ལས། །ཁུ་བྱུག་ལ་སོགས་བྱ་བྱེའུ་སྒྲ་སྒོག་པའི། །རི་ཁྲོད་ཅིག་ནས་ངལ་གསོས་བསྡད་ན་ཨང་། །གྲོང་གི་ཁང་རུལ་སྦྲ་ཆད་གུར་རུལ་འགྲིམས། །དུ་བར་བདུག་བཞིན་རྔ་རུལ་བརྡུང་བ་ལས།།ཉམས་དགའི་ཆུ་མིག་མང་བོའི་མགོ་བོ་འགྲིམས།།གཅོད་ཌར་དཀྲོལ་ནས་གར་འཆམ་བྱས་ན་ཨང་། །ཉིན་པར་ལྕི་བའི་ལས་ཀ་མང་བོ་ལས།།དགོང་མོ་ཨ་ཡོ་ཨ་ན་ཟེར་བ་ལས། །རི་ཁྲོད་དབེན་པའི་ཉི་ཕུག་དྲོ་ས་ནས། །སོས་དལ་བསྡད་ནས་དགེ་སྦྱོར་བྱས་ན་ཨང་། །ཁེ་ཚོང་ཞིང་ལས་སོགས་བྱས་དཀའ་ལས་མྱང་། །ཆུང་མའི་ངོ་འཛུམ་དཀར་ནག་བལྟ་བ་ལས། །རི་ཁྲོད་དབེན་པའི་སེར་ཁའི་ཁམས་གསེང་བྱས། །བག་ཕེབས་ཕྱོགས་བཞིར་ལྟད་མོ་བལྟས་ན་ཨང་། །བཟའ་བ་ཧྲལ་ཧྲུལ་འཚོགས་པའི་གོ་དོང་ནས།།ཐལ་ཁེམ་འཕྱར་ནས་འཁོན་འཛིང་བྱེད་པ་ལས། །ངང་བས་བརྒྱན་པའི་མཚོ་དང་ཆུ་ཆེན་ཁས། །ཏིང་ཤགས་དཀྲོལ་ནས་བརྒྱ་རྩ་བསྔོས་ན་ཨང་། །གླུ་འདི་ཐོས་ཚད་དད་ཅན་སྐྱེ་བོ་ཀུན། །གྲོང་དུ་བསྡད་ནས་ཚེ་འདིའི་བྱ་བས་བྲེལ། །མི་ཚེ་དོན་མེད་སྡུག་ཟད་མི་གཏོང་བར། །རི་ཁྲོད་བསྟེན་ནས་ཆོས་ལ་སྤྱོད་པར་ཤོག།རྩ་གསུམ་ལྷ་དང་དམ་ཅན་ཆོས་སྐྱོང་ལ། །སྒོ་གསུམ་རབ་ཏུ་གུས་པས་གསོལ་བ་འདེབས། །ཁམས་གསུམ་འཁོར་འཁྱམས་བདག་གཞན་སེམས་ཅན་ཀུན། །སྐུ་གསུམ་གོ་འཕང་མ་ཐོབ་བར་345

དུ་སྐྱོངས།།མཚན་ལྡན་བླ་མས་རྗེས་བཟུང་མདོ་སྔགས་ཆོས།།ཐོས་པ་སྐལ་བ་བཟང་ཡང་ཉམས་ལེན་དུས། །བརྩོན་འགྲུས་ཞན་པའི་བྱ་བཏང་རི་ཁྲོད་པ། །ཚོགས་དྲུག་རང་གྲོལ་རང་ལ་གླུ་འདི་འབུལ། །བླ་མ་དམ་པ་ཐ་མལ་ཞིག་ཏུ་བལྟས། །ཉིན་མཚན་གསོལ་བ་བཏབ་ཀྱང་དོན་གོ་ཆུང་། །སངས་རྒྱས་དངོས་ཡིན་སྙམ་པའི་མོས་གུས་ཀྱིས། །སྙིང་ནས་གསོལ་བ་ཐོབས་དང་རི་ཁྲོད་པ། །མི་ལུས་ཐོབ་དུས་དམ་ཆོས་མ་བསྒྲུབས་ན།།འཛམ་བུའི་གླིང་དུ་སྐྱེས་པ་དོན་གོ་ཆུང་། །ཤིན་ཏུ་རྙེད་དཀའ་དོན་ཆེའི་ཚུལ་སོམས་ལ །ཆོས་ཀྱི་སྙིང་བོ་ལོངས་དང་རི་ཁྲོད་པ། །རྣམ་གཡེང་འདུ་འཛིས་ཉིན་མཚན་དུས་འདའ་ན།།མི་རྟག་འཆི་བ་ཤེས་པ་དོན་གོ་ཆུང་།།ནམ་འཆི་ཆ་མེད་སོམས་ལ་ཉིན་མཚན་ཀུན། །ཡེངས་མེད་དམ་ཆོས་སྒྲུབས་དང་རི་ཁྲོད་པ། །དགེ་སྡིག་བླང་དོར་ཞིབ་ཏུ་མི་བྱེད་ན། །ལས་འབྲས་རྣམ་དབྱེ་ཤེས་པ་དོན་གོ་ཆུང་། །ཤིན་ཏུ་ཕྲ་བའི་དགེ་དང་སྡིག་པ་ལ། །བླང་དོར་ཞིབ་མོ་གྱིས་དང་རི་ཁྲོད་པ། །ཚེ་འདིའི་བདེ་སྐྱིད་བློ་ཡིས་མི་གཏོང་ན། །འཁོར་བའི་ཉེས་དམིགས་ཤེས་པ་དོན་གོ་ཆུང་། །སྤྱད་པས་མི་ངོམས་སྡུག་བསྔལ་སྣ་འདྲེན་པའི། །འཁོར་བའི་ཕུན་ཚོགས་སྤོངས་དང་རི་ཁྲོད་པ། །འགྲོ་ལ་སྒོ་གསུམ་ཅི་ཕན་མི་བྱེད་ན། །འགྲོ་ཀུན་ཕ་མར་ཤེས་པ་དོན་གོ་ཆུང་། །བྱམས་དང་སྙིང་རྗེའི་བྱང་ཆུབ་སེམས་བསྐྱེད་ལ། །རྟག་ཏུ་346

ཕན་ཐོགས་གྱིས་དང་རི་ཁྲོད་པ།།ཉམས་རྟོགས་ཡོན་ཏན་རྒྱུད་ལ་མ་སྐྱེས་ན། །གསང་སྔགས་ལམ་བཟང་བསྒོམ་པ་དོན་གོ་ཆུང་། །དབེན་པར་རྩེ་གཅིག་བསྒོམས་ལ་མངོན་ཤེས་དང་།།ཡ་མཚན་རྫུ་འཕྲུལ་སྟོན་དང་རི་ཁྲོད་པ། །མདོར་ན་རང་རྒྱུད་གྱོང་བོ་མ་ཐུལ་ན།།མི་ཚེར་རི་ལ་བསྡད་ཀྱང་དོན་གོ་ཆུང་།།དབུ་རྫོགས་ཕྱག་ཆེན་གཅོད་སོགས་གང་གི་སྒོས། །རང་རྒྱུད་ཐུལ་ངེས་གྱིས་དང་རི་ཁྲོད་པ། །གཏམ་འདི་ཚོགས་དྲུག་རང་གྲོལ་ཞེས་བྱ་བས།།རང་ལ་ཅུང་ཟད་ཨེ་ཕན་རེ་ནས་བླངས། །རང་དང་རི་བ་གཞན་རྣམས་ཐོས་ཚད་ཀྱི།།རྒྱུད་ལ་དངོས་སམ་བརྒྱུད་ནས་ཕན་ཐོགས་ཤོག །རྡོ་རྗེ་འཆང་ཆེན་སྙིགས་དུས་གདུལ་བྱའི་ངོར།།ཐ་མལ་མི་ཡི་ཚུལ་འཛིན་ཆོས་རྒྱལ་ལ། །སྙིང་ནས་གསོལ་བ་འདེབས་སོ་བདག་གཞན་ཀུན། །བྱང་ཆུབ་མ་ཐོབ་བར་དུ་ཐུགས་རྗེས་ཟུངས། །སྐྱེས་པའི་ཡུལ་སྤངས་འདུས་པའི་གཉེན་བཤེས་བསྒྱུར། །ས་མཐར་འཁྱམས་ནས་ཉམས་ལེན་མི་བྱེད་དོར། །མི་ནོར་ཟས་གསུམ་བསྒྲུབ་པའི་གོ་ལོག་པོ། །རང་གིས་རང་མགོ་མ་སྐོར་གླུ་འདིར་ཉོན། །ཁྱོད་ཀྱིས་རི་ཁྲོད་བསྟེན་ནས་ལོ་དུ་སོང་། །རྒྱུད་ལ་ཉམས་རྟོགས་ཡོན་ཏན་ཇི་ཙམ་འཁྲུངས། །གྲོང་བན་རྣམས་དང་སྒོམ་ཆེན་ཁྱོད་གཉིས་ལ། །ཁྱད་པར་གནམ་ས་ཙམ་ཞིག་ལོས་ཆེ་སྙམ།།ཁྱད་པར་འདི་ཚོ་ཡོད་ཅེས་ད་གཅིག་ཤོད། །ཡུན་རིང་བསྒོམས་347

པས་ས་ལམ་ཐོབ་པའི་རྟགས། །སྤྱན་དང་མངོན་ཤེས་གྲུབ་རྟགས་གཅིག་ཀྱང་སྟོན།།ཁྱད་པར་བཤད་རྒྱུ་སྟོན་རྒྱུ་ཅང་མེད་ན།།མི་ཚེ་རི་ལ་བསྡད་ཀྱང་རང་སྡུག་ཡིན། །ཐ་ན་གཞན་གྱིས་ཚུར་ལ་ཚིག་ངན་ཞིག །སྨྲས་པའང་མི་བཟོད་སེམས་འགྱུར་ངོ་མདངས་ལོག །སྤྱན་དང་མངོན་ཤེས་གྲུབ་རྟགས་སྤུ་ཙམ་མེད།།ཕན་མེད་གླུ་ཆུང་ལུང་ཕྲན་ཆུ་ལས་མོད། །རང་སེམས་ཅུང་ཟད་མ་ཐུལ་རྗེ་གྱོང་སོང་།།ཉམས་རྟོགས་ཡོན་ཏན་མེད་པའི་རྒྱུད་སྟོང་བོ།།བླ་མ་དམ་པ་གོང་མའི་བླ་བཙོང་བོ། །མདོ་སྔགས་ལྷ་ཆོས་བཟང་བོའི་རྐང་འདྲེན་པོ། །གླ་བ་བྲག་ལ་བསྡད་ཀྱང་གླ་རྩི་བཟང་། །ཁྱོད་ཀྱིས་གླ་བ་ཞིག་གི་གོ་མ་ཆོད། །ཨ་ཧོ་ཁྱོད་ཀྱི་བྱ་འདི་བཙོག་རེ་ལྟོས། །གསང་སྔགས་རྡོ་རྗེ་ཐེག་པའི་མྱུར་ལམ་ཡང་། །རིང་ལམ་བྱེད་མཁན་ཁྱོད་ངོ་མི་ཚ་འམ། །འཛམ་བུའི་གླིང་འདིར་སྐྱེ་བ་ཤིན་ཏུ་དཀོན།།བླ་མ་ཆོས་དང་མཇལ་བ་དེ་བས་དཀོན།།མི་ཚེ་ཡུན་ཐུང་ནམ་འཆི་ངེས་པ་མེད། །སང་དགོང་དོ་ནུབ་ཙམ་ལ་འཆི་ནའང་ཐང་། །འཇིག་རྟེན་བྱ་བ་བསྒྲུབས་ཀྱང་ཟིན་ཚར་མེད། །དགོས་པ་བསམས་ན་མི་མཁོ་གཅིག་ཀྱང་མེད།།ད་རེ་གཏན་བདེ་བྱེད་དམ་གཏན་སྡུག་བྱེད། །གདམ་ཁ་རང་ལ་ཡོད་དུས་འཕྱུག་མི་རུང་། །གཏན་བདེ་བྱེད་ན་ཡིད་བརྟན་མི་རུང་བའི།།ཚེ་འདིའི་བདེ་སྐྱིད་སྙན་གསུམ་བློ་ཡིས་ཐོངས། །ཆོས་ཕྱིར་དཀའ་སྤྱད་སྡུག་དགུ་དང་348

དུ་ལོངས། །རྣལ་འབྱོར་དབང་ཕྱུག་མི་ལའི་སྙིང་རུས་མཐུས། །ཚེ་གཅིག་སངས་རྒྱས་གོ་འཕང་ཐོབ་ལ་ལྟོས། །སོས་དལ་སྐྱིད་ཆོས་ཅན་ལ་སངས་རྒྱས་དཀའ། །ནམ་ཡང་སྐྱེས་པའི་ལུས་འདི་ཐ་མ་འདོར། །ཆོས་ཕྱིར་དཀའ་བ་སྤྱད་ནས་དོར་ན་འཚེངས། །ལྟོ་གོས་ཕྱིར་དུ་བསམ་བློ་གཅིག་མ་གཏོང་།།ན་རུང་ལྟོགས་རུང་འཁྱགས་རུང་སྡུག་བསྲན་གྱིས། །མི་མེད་ཁྱེ་མེད་རི་ཁྲོད་དབེན་པ་རུ། །ཡེངས་མེད་རྩེ་གཅིག་བསྒོམས་ལ་ཚེ་མཇུག་འདིར། །མངོན་ཤེས་གྲུབ་རྟགས་སྒོ་ནས་འགྲོ་དོན་གྱིས། །གཏམ་འདི་བྱ་བཏང་ཚོགས་དྲུག་རང་གྲོལ་གྱིས། །རང་ལ་ཨེ་ཕན་ཕྱིར་དུ་ལེགས་པར་སྨྲས། །ཐོས་ཚད་དད་ཅན་ཆོས་མཛད་རི་བ་ཡིས། །སེམས་རྒྱུད་ལ་ཡང་ཕན་ཐོགས་འབྱུང་བར་ཤོག།དྲིན་ཅན་བླ་མ་རྣམས་ལ་གསོལ་བ་འདེབས། །དགྲ་ལ་ཕན་ཐོགས་ནུས་པར་བྱིན་གྱིས་རློབས། །ཚེ་འདིར་རང་ལ་གནོད་པ་བྱེད་པའི་དགྲ། །རང་གི་ཚེ་རབས་སྔོན་མའི་ཕ་མ་ཡིན། །ལན་དུ་གནོད་པ་བྱེད་པ་ཕར་ལ་ཞོག །ཕན་འདོགས་བྱ་དགོས་དེ་ཡི་རྒྱུ་མཚན་ནི། །ཚེ་སྔོན་དགྲ་ཡང་རང་གི་ཕ་དང་མ། །ཡང་ཡང་བྱས་དུས་ལྟོ་རྒྱབ་འགེངས་པའི་ཕྱིར། །ཉིན་པར་ལྟོ་བཅག་མཚན་མོའི་གཉིད་སྤངས་ནས། །ཚ་གྲང་བཀྲེས་སྐོམ་སྡུག་བསྔལ་དཔག་མེད་མྱངས།།ལུས་སྲོག་དོར་བའི་དུས་ཀྱང་ཡོད་པ་ཡིན། །ཚེ་འདིའི་ཕ་349

མ་ཚེ་སྔོན་དགྲ་བོ་ཡིས། །ཕ་མ་བྱས་པ་སྔ་ཕྱིའི་ཁྱད་མིན་མེད། །ཁ་སང་ལྟོགས་དུས་ཟ་མ་བྱིན་པ་དང་། །དེ་རིང་ལྟོགས་དུས་ཟ་མ་བྱིན་པ་ལ། །ཁྱད་པར་མེད་བཞིན་ཚེ་འདིའི་ཕ་མ་ཡིས ཕན་བཏགས་པ་དང་ཚེ་སྔོན་དགྲ་བོ་ཡིས། །ཕ་མ་བྱས་དུས་ཕན་བྱས་ཁྱད་པར་མེད། །ཚེ་འདིའི་དྲིན་ཅན་ཕ་མ་གདོན་གྱེས་སྨྱོས། །བདག་གཞན་གང་ཡིན་ངོ་ཡིས་མི་ཟིན་དུས། །འགའ་རེས་བུ་ལ་སྡིགས་རྡུང་གིས་བསྐུལ་ན། །བུ་ལ་ངན་སྨྲས་དབྱུག་པས་བརྡུངས་ན་ཨང་། །བུ་ཡིས་སྤྱོས་པར་ཤེས་ནས་ལན་མི་བྱེད། །ལྷག་པར་སྙིང་རྗེ་ཅི་ཕན་བྱེད་པ་བཞིན། །ཚེ་སྔོན་རང་ལ་དྲིན་ཆེའི་དགྲ་བོ་ཡང་།།ཚེ་འདིའི་ཉོན་མོངས་གདོན་གྱིས་སྨྱོས་པ་ལ།།རང་གི་སྔོན་ལས་ངན་པས་ཁོ་བསྐུལ་ནས། །རང་ལ་གནོད་པ་ཆེ་ཆུང་གང་བྱས་ཀྱང་། །རྒྱུ་མཚན་དེ་རྣམས་ཤེས་ནས་དགྲ་བོ་ལ། །གནོད་པ་ཕར་ཞོག་ཡལ་བར་འདོར་མི་རུང་། །ལྷག་པར་སྙིང་རྗེ་བསྐྱེད་ནས་ཕན་འདོགས་དགོས། །དགྲ་བོས་གནོད་ཀྱང་མ་ཁྲོས་ཕན་བཏགས་ན། །ཚེ་འདིར་ཡུལ་མི་ཁྱིམ་མཚེས་ཐམས་ཅད་ཀྱིས། །མི་བཟང་ལྷ་ཡིན་ཟེར་ནས་མཆོད་བསྟོད་བཀུར། །ཕྱི་མར་གཟུགས་བྱད་མཛེས་ཤིང་བདེ་སྐྱིད་ཚེ། །ཤེས་ན་དགྲ་ཡིས་ཚུར་ལ་གནོད་པ་ལྟར། །སྣང་ཡང་གནོད་མིན་ཕན་ཞིག་བཏགས་པ་ཡིན། །དེ་ཕྱིར་དགྲ་ཡིས་གནོད་དོ་མ་སྙམ་པར།།ནམ་ཞིག་མཐོང་ཡང་དྲིན་350

ཅན་ཡིན་སོམས་ལ། །མ་ཁྲོ་མ་སྡང་ཡལ་བར་མ་འདོར་བར། །ཚེ་འདིའི་ཕ་མ་བཞིན་དུ་གང་བྱམས་གྱིས། །དེ་ལྟར་བྱས་ན་བྱང་ཆུབ་སེམས་དཔའ་ཡིན། །ཚེ་འདིར་བདེ་ལ་ཕྱི་མར་བྱང་ཆུབ་ཐོབ། །འདི་ཡང་བྱ་བཏང་ཚོགས་དྲུག་རང་གྲོལ་གྱིས།།རང་ལ་ཨེ་ཕན་ཕྱིར་དུ་ཉིན་གཅིག་སྦྱར། །དགེ་འདིས་རང་གཞན་ཀུན་གྱིས་སྡང་པའི་དགྲ། །ཕ་མར་ཤེས་ནས་ཕན་འདོགས་བྱེད་པར་ཤོག །རྗེ་སངས་རྒྱས་ཀུན་ལས་དྲིན་ལྷག་པའི། །ཕ་ཆོས་ཀྱི་རྒྱལ་པོའི་ཞབས་ལ་འདུད། །བུ་བདག་གིས་བྱང་ཆུབ་མ་ཐོབ་བར། །ཐུགས་བརྩེ་བས་འབྲལ་མེད་བསྐྱང་དུ་གསོལ། །མཆོག་ཐུན་མོང་དངོས་གྲུབ་མ་ལུས་པ། །རྗེ་བླ་མར་བརྟེན་ནས་འབྱུང་ངོ་ཞེས། །ཆོས་མདོ་རྒྱུད་ཀུན་ནས་རྒྱ་ཆེར་གསུངས། །བསམ་སྦྱོར་བས་སྟེན་དང་རི་ཁྲོད་པ། །རྟེན་དལ་འབྱོར་ཚང་བའི་མི་ལུས་འདི། །རྙེད་ཤིན་ཏུ་དཀའ་ཞིང་དོན་ཆེ་བས། །འདི་དོན་མེད་ཆུད་ཟོས་མ་གཏོང་བར། །ད་དོན་ལྡན་མཛོད་དང་རི་ཁྲོད་པ། །དུས་ད་ལྟའི་གཉེན་གྲོགས་ནོར་དང་བྲལ། །ཚེ་འདི་རུ་མི་སྡོད་ཕ་རོལ་འགྲོ། །ཁོང་འཆི་བདག་ནམ་འོང་ཆ་མེད་པས། །ཚེ་བློ་ཡིས་ཐོངས་དང་རི་ཁྲོད་པ། །གནས་ངན་སོང་གསུམ་གྱི་སྡུག་བསྔལ་དེ། །རང་མྱོང་དགོས་བྱུང་ན་བཟོད་པར་དཀའ། །འཇིགས་ཀུན་ལས་སྐྱོབ་མཁན་དཀོན་མཆོག་གསུམ། །མགོན་སྐྱབས་སུ་སྟེན་དང་རི་ཁྲོད་351

པ།།ལས་ཉོན་མོངས་གཉིས་ཀྱི་གཞན་དབང་གིས། །གནས་འཁོར་བ་མཐོ་དམན་གར་སྐྱེས་ཀྱང་། །རང་མི་སྡོད་སྡུག་བསྔལ་དུ་མས་མནར།།ལས་ཉོན་མོངས་སྤོངས་དང་རི་ཁྲོད་པ།།རང་བདེ་འདོད་དམ་པའི་ཆོས་བྱས་ན། །དེ་ཐེག་པ་དམན་པའི་ཆོས་ལུགས་ཡིན། །མ་འགྲོ་ཀུན་དོན་དུ་བྱང་ཆུབ་ཀྱི། །སེམས་ཡང་ཡང་སྐྱེད་དང་རི་ཁྲོད་པ། །སེམས་བསྐྱེད་ཀྱང་རྒྱལ་སྲས་སྤྱོད་པ་ལ། །རང་མ་བསླབས་སངས་རྒྱས་མི་ཐོབ་པས། །ལམ་ཕར་ཕྱིན་དྲུག་དང་བསྡུ་བཞི་ལ། །ད་ཅི་ནུས་སློབས་དང་རི་ཁྲོད་པ། །མཆོག་སངས་རྒྱས་མྱུར་དུ་ཐོབ་པའི་ཐབས། །ཆོས་གསང་སྔགས་རྡོ་རྗེ་ཐེག་པ་ཡི། །སྒོར་ཞུགས་ལ་ཉིན་མཚན་ཁོར་ཡུག་ཏུ།།ད་ཉམས་སུ་ལོངས་དང་རི་ཁྲོད་པ། །ཆོས་མདོ་སྔགས་ཉམས་སུ་ལེན་པ་ལ། །གནས་དབེན་པར་རྟག་ཏུ་བསྟེན་དགོས་པས། །ཁྱོད་གྲོང་དུ་འགྲོ་འདུག་མ་མང་བར། །རིར་རྟག་ཏུ་སྡོད་དང་རི་ཁྲོད་པ། །གླུ་འདི་ཡང་རང་ལ་ཕན་ཕྱིར་བླངས། །དགེ་འདིས་ཀྱང་རང་གཞན་ལ་ཕན་ནས། །རྗེ་དམ་པ་གོང་མའི་རྣམ་ཐར་བཞིན། །ཆོས་ཉམས་སུ་བླངས་ནས་འཚང་རྒྱ་ཤོག །ཨ་བོ་ཕུན་ཚོགས་དགེ་ལེགས་བྱེ་བའི། །རྒྱལ་ལོ་འབྱུང་གནས་བླ་མ་རིན་ཆེན། །གཅེས་ཕྲུག་སྤྱི་བོའི་རྒྱན་དུ་ཟུངས་ཨང་། །ལོ་གོ་སྙིང་གཏམ་དང་པོ་ཡིན་ཡ། །ཨ་བོ་འདོད་འབྱུང་ནོར་བུ་ལས་352

ལྷག །རྒྱལ་ལོ་སངས་རྒྱས་གོ་འཕང་རིན་ཆེན། །གཅེས་ཕྲུག་མྱུར་དུ་ཐོབ་ཐབས་གྱིས་ཨང་།།ལོ་གོ་སྙིང་གཏམ་གཉིས་པ་ཡིན་ཡ།།ཨ་བོ་རྫོགས་པའི་སངས་རྒྱས་གོ་འཕང་། །རྒྱལ་ལོ་ཐོབ་ཐབས་མདོ་སྔགས་ལྷ་ཆོས། །གཅེས་ཕྲུག་ཚུལ་བཞིན་ཉམས་སུ་ལོངས་ཨང་། །ལོ་གོ་སྙིང་གཏམ་གསུམ་པ་ཡིན་ཡ། །ཨ་བོ་སངས་རྒྱས་བསྒྲུབ་པའི་རྟེན་བཟང་། །རྒྱལ་ལོ་ལྟོ་རྒྱལ་འཛམ་གླིང་མི་ལུས། །གཅེས་ཕྲུག་ལུས་འདིའི་སྟེང་ནས་འབོད་ཨང་། །ལོ་གོ་སྙིང་གཏམ་བཞི་པ་ཡིན་ཡ། །ཨ་བོ་ཚེ་གཅིག་སངས་རྒྱས་དཀའ་བས། །རྒྱལ་ལོ་ཕྱི་མར་རྣམ་སྨིན་བརྒྱད་ལྡན། །གཅེས་ཕྲུག་རྟེན་བཟང་ཐོབ་ཐབས་གྱིས་ཨང། །ལོ་གོ་སྙིང་གཏམ་ལྔ་བ་ཡིན་ཡ། །ཨ་བོ་ཡང་ན་དག་ཞིང་ཞིག་ཏུ།།རྒྱལ་ལོ་ཕྱི་མར་སྐྱེ་ཐབས་གྱིས་ལ།།གཅེས་ཕྲུག་ཞིང་དེར་སངས་རྒྱས་སྒྲུབས་ཨང་།།ལོ་གོ་སྙིང་གཏམ་དྲུག་པ་ཡིན་ཡ། །ཨ་བོ་བྱ་བཏང་ཚོགས་དྲུག་རང་གྲོལ། །རྒྱལ་ལོ་སྙིང་གཏམ་འདི་དྲུག་བྱས་ན།།གཅེས་ཕྲུག་སྐྱིད་པའི་ཉི་མ་འཆར་ངེས།།ལོ་གོ་སྙིང་གཏམ་ཚར་ནི་ཡིན་ཡ། །ལགས་སོ། །ཡ་ཡ། །ཞེས་པ་འདི་ཡང་རང་ལ་སྨྲས་པའོ།།ཨ་བོ་སྦྱིན་པ་ཡིད་བཞིན་ནོར་བུ། །ལོ་གོ་དྲིན་ཅན་མ་གྱུར་འགྲོ་བས། །སེམས་རྟེན་ཅི་འདོད་རེ་བ་སྐོངས་ཨང་། །ལོ་ལོ་སྙིང་གཏམ་དང་པོ་ཡིན་ཡ། །ཨ་བོ་ཚུལ་ཁྲིམས་གངྒཱའི་ཆུ་བོས། །ལོ་གོ་353

ཉོན་མོངས་ནག་ནོག་དྲི་མ། །སེམས་རྟེན་ལྷག་མ་མེད་པར་ཁྲུས་ཨང་། །ལོ་ལོ་སྙིང་གཏམ་གཉིས་པ་ཡིན་ཡ། །ཨ་བོ་བཟོད་པའི་གོ་ཆ་གྱོན་ལ། །ལོ་གོ་གཞན་གྱི་ཚིག་རྩུབ་མཚོན་ཆས། །སེམས་རྟེན་རྒྱག་རུང་གནོད་མེད་གྱིས་ཨང་། །ལོ་ལོ་སྙིང་གཏམ་གསུམ་པ་ཡིན་ཡ། །ཨ་བོ་བརྩོན་འགྲུས་རྟ་ཕོར་ཞོན་ལ། །ལོ་གོ་མདོ་སྔགས་ལམ་ལ་ཞུགས་ནས།།སེམས་རྟེན་སངས་རྒྱས་ས་ལ་སོང་ཨང་ ལོ་ལོ་སྙིང་གཏམ་བཞི་བ་ཡིན་ཡ། །ཨ་བོ་བསམ་གཏན་ས་མཁར་རྡུངས་ལ།།ལོ་གོ་རྣམ་གཡེང་དམག་གི་དཔུང་ཚོགས།།སེམས་རྟེན་གཅིག་ཀྱང་འོང་མེད་ཁོགས་ཨང་། །ལོ་ལོ་སྙིང་གཏམ་ལྔ་བ་ཡིན་ཡ། །ཨ་བོ་ཤེས་རབ་སྒོན་མེ་སྦོར་ལ། །ལོ་གོ་མི་ཤེས་མུན་པ་ནག་པོ། །སེམས་རྟེན་མྱུར་དུ་སངས་ཐབས་གྱེས་ཨང་། །ལོ་ལོ་སྙིང་གཏམ་དྲུག་པ་ཡིན་ཡ། །ཨ་བོ་རི་བ་ཚོགས་དྲུག་རང་གྲོལ། །ལོ་གོ་སྙིང་འདི་དྲུག་བསྒྲུབས་ན། །སེམས་རྟེན་སྐྱིད་པའི་ཉི་མ་འཆར་ཨང་།།ལོ་ལོ་གཏམ་འགྲུབ་ནི་ཡིན་ཡ།།ལགས་སོ། །ཡ་ཡ། ཞེས་པ་འདི་ཡང་རི་བོ་རྨ་ཆེན་ནས་སྨྲས་པའོ།། ་ཕུལ་བྱུང་སྤྲུལ་སྐུ་གཙུག་ཏུ་བཞུགས། །དུང་དུང་གུས་འདུད་ཐུགས་དབུས་ཟུངས། །རྒྱུད་ཐུལ་ཀུན་མགུ་སྒྲུབ་ཐུབ་ནུས། །ཆུར་མགུ་ཀུན་འབྱུང་བྱུང་དུས་འཛུམ། །རྒྱུད་རྩུབ་བརྐུས་རྫུན་སྡུག་ཏུ་འཇུག །ཚུར་སྡུག་ཀུན་འབྱུང་བྱུང་དུས་ངུ་། །ཕུ་ནུ་བུ་ཆུང་ཡུལ་354

ཕྱུགས་བསྒྱུར། །ཆུ་རྒྱུན་ལྷུང་ལྷུང་བུང་ཆུང་འཕུར། །ཁུ་བྱུག་འདུ་ལུང་སྒྲུབ་ཕུག་ཟུངས། །རྒྱུན་དུ་སྐུ་གསུང་ཐུགས་གསུམ་བཀུར། །ཕུལ་བྱུང་ཐུབ་གསུང་དུས་ཀུན་སྒྲུབས། །ཟུང་འཇུག་སྐུ་གསུམ་མྱུར་འགྲུབ་འགྱུར། །ཀླུ་སྒྲུབ་བུ་རྒྱུད་བཙུན་ཆུང་མཆུས། །ཐུབ་གསུང་བཅུད་འདུས་གླུ་ཆུང་བྱུང་། །ཀུན་རྒྱུད་གླུས་བསྒུལ་མྱུར་མྱུར་དུ།།ཐུབ་གསུང་གསུང་ཀུན་སྒྲུབ་ནུས་འགྱུར།།ཞེས་ཞབས་ཀྱུ་ཁོ་ན་ལས་བྱས་པའི་གླུ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།།བསྟེན་ཚེ་ཉེར་འཚེ་གེགས་མེད་བདེ། །བདེ་གཤེགས་བརྙེས་བྱེད་སེམས་བསྐྱེད་བདེ། །བདེ་ཆེན་སྐྱེ་མེད་ཤེས་དེ་བདེ། །བདེ་ལེགས་དགེ་སྟེར་རྗེ་དེ་མཁྱེན།།བཤེས་གཉེན་ལེགས་བསྟེན་བདེ་ཆེན་འདྲེན། །ཐེག་ཆེན་སེམས་བསྐྱེད་བདེ་གཤེགས་བརྙེས། །དགེ་བྱེད་ཁེ་ཆེ་བདེ་ལེགས་འཕེལ། །སྐྱེ་མེད་དེ་ཤེས་བདེ་སྟེར་ངེས། །སྡིག་སྒྲིབ་གྲིབ་འདིས་སྤྲིན་བཞིན་བསྒྲིབས། །སྡིག་སྒྲིབ་ཀྱིས་ཟིན་མི་མི་སྐྱིད།།སྡིག་སྒྲིབ་འདི་གཉིས་འཇིགས་འཇིགས་ཀྱི།།སྡིག་སྒྲིབ་བཤིག་ཕྱིན་སྤྱོད་ཀྱི་རིགས། །གཅིག་གཉིས་མི་ཡིས་མི་རིག་རིའི།།ཡིད་གཉིས་མི་འཛིན་གཅིག་དྲིལ་གྱེས།།རིམ་གཉིས་ཏིང་འཛིན་ཅིག་དམིགས་ཕྱིན།།སྒྲིབ་གཉིས་ཤིགས་ཤིག་ཅིའི་ཕྱིར་མིན།།ཆོས་བརྩོན་བློ་གྲོས་མཆོག་ཚོར་འགྲོགས། །ཆོས་ཉོན་དོན་སོམས་སྒོམ་ཚོ་རྒྱོབ། །ཆོས་འདོད་ཕོ་མོར་ཆོས་ཚོ་ཤོད། །ཆོས་སྤྱོད་སྤྱོད་འཕྲོ་355

བསྔོ་ཚོ་མཛོད། །གོ་གོ་དགོད་འཆོར་ཆོས་རྩོམ་ཁོ།།མཐོང་མཐོང་བློ་རྣོ་དོན་གོ་སྤྲོ། །བཏོན་བཏོན་བློ་རྨོངས་མགོ་བོ་འཁོར། །ཐོས་ཐོས་ཚོགས་རྫོགས་གྲོལ་ཐོབ་ཤོག །ཅེས་པ་འདི་ཡང་རྩོམ་དཀའ་བའི་ཚིག་གིས་སྦྱར་བའོ།།བླ་མ་སངས་རྒྱས་བདག་ཕྱག་འཚལ། །ཕན་དགའ་བཟང་རྣམས་གནང་བར་འཚལ། །བྱ་བཏང་བསམ་དཀར་བསླབ་བྱ་བཤད།།དད་ཅན་ཐམས་ཅད་གསན་པར་འཚལ།།བླ་མ་རྣམས་ལ་ ་དད་ན་བཟང་།།ཕན་དགའ་དཔག་པར་དཀའ་བ་གནང་། །ཕ་མ་རྒས་ཁར་བྱམས་ན་བཟང་། །རྟག་པར་ཕ་མར་གང་བྱམས་འཚལ། །རྒྱལ་མཁྱེན་ཕྱོགས་བརྒྱས་ཕྱག་བྱས་སྐྱོབ། །སྐྱབས་རྒྱལ་མཁྱེན་རྒྱས་ཕྱག་བརྐྱངས་ཀྱིས། །རྒྱལ་སྤྱོད་སྐྱོང་ཕྱིན་ཕྱིས་སྐྱིད་མྱོང་། །སྐྱིད་མྱོང་བྱ་བྱེད་རྒྱ་བསྐྱེད་གྱིས།།ཁྱེམ་གྱི་གྱོང་གྱོད་འགྱོད་སྐྱོ་སྐྱེ།།ཁྱེམ་དམྱལ་སྐྱོ་སྐྱེ་ཕྱིར་རྒྱབ་རྒྱོངས།།སྨྱོ་སྤྱོད་སྐྱོན་བྱས་ཕྱིས་འགྱོད་སྐྱེ། །འགྱོད་སྐྱེ་སྨྱོ་སྤྱོད་ཕྱི་རྒྱབ་རྒྱོངས། །འབྲེལ་འབྲེལ་སྤྲོ་བྲོད་འགྲོ་འདྲེན་སྲས།།སྤྲོ་བྲོད་འགྲོ་འདྲེན་སྲས་འབྲེལ་འགྲོགས།།ཕྲད་ཕྲད་སྲོག་འཕྲོག་འགྲན་བྲལ་དགྲ། །སྲོག་འཕྲོག་འགྲན་བྲལ་དགྲར་སྐྲག་བྲོས། །འཕྲོད་འཕྲོད་འགྲིག་གྲོགས་བྲལ་འཕྲོ་དྲན། །བྲལ་འཕྲོ་དྲན་གྲོགས་ཕྲད་འཕྲོ་འགྲོགས། །འགྲོགས་འགྲོགས་དགྲར་བྲོས་འགྲོགས་འཕྲོ་སྐྲག །འགྲོགས་འཕྲོ་སྐྲག་འགྲོ་ཕྲད་356

འཕྲོ་བྲོས།།དཀོན་མཆོག་མཆོད་བསྟོད་དགོས་འདོད་སྩོལ།།རྟོག་དཔྱོད་བློས་ཐོངས་ཆོས་དོན་གོ །སྲོག་གཅོད་སོགས་སྤོངས་མངོན་མཐོར་འགྲོ། །གཙོ་བོ་ཉོན་མོངས་ཚོགས་ཆོམས་གྲོལ། །ཕྱོགས་ཕྱོགས་ཐོས་ཐོས་ཕོ་མོ་ཚོས། །དགོས་འདོད་ཡོངས་སྩོལ་འགྲོ་མགོན་མཆོག །སློབ་དཔོན་དཀོན་མཆོག་སོགས་མཆོད་བསྟོད། །ཉོན་མོངས་ཚོགས་བཅོམ་ཡོངས་གྲོལ་ཤོག །ཅེས་པ་འདི་ཡང་རྩོམ་དཀའ་བའི་ཚིག་གིས་སྦྱར་བའོ།། ་མཆོད་འོས་མགོན་རྗེ་སྐྱབས་གནས་འདུད། །འདུད་གནས་སྐྱབས་རྗེ་མགོན་འོས་མཆོད།།སྦྱིན་གཏོང་ཆེ་ཚེ་སྙན་གྲགས་ཆེ། །ཆེ་གྲགས་སྙན་ཚེ་ཆེ་གཏོང་སྦྱིན། །སྡོམ་ཁྲིམས་ལེགས་བདེ་དགེ་རྟེན་གཞི། །གཞི་རྟེན་དགེ་བདེ་ལེགས་ཁྲིམས་སྡོམ། །བཟོད་པ་བསྒོམ་པའི་ཆོས་པ་བཟང་། །བཟང་བ་ཆོས་པའི་བསྒོམ་པ་བཟོད། །བརྩོན་པ་བཟང་ན་བྱ་བ་ལེགས། །ལེགས་པ་བྱས་ན་བཟང་བ་བརྩོན། །ཞི་ཞིང་དུལ་གནས་བདེ་དགའ་སྐྱིད། །སྐྱིད་དགའ་བདེ་གནས་དུལ་ཞིང་ཞི། །ཤེས་རབ་ཆོས་བཟང་ཡོད་པ་ལེགས། །ལེགས་པ་ཡོད་བཟང་ཆོས་རབ་ཤེས། །སྦྱར་དཀའ་མགུར་ལེགས་རབ་སྙན་གཏམ། །གཏམ་སྙན་རབ་ལེགས་མགུར་དཀའ་སྦྱར།།ཟབ་ལམ་ཆེས་དཀའ་ཀུན་མི་ཤེས།།ཤེས་མི་ཀུན་དཀའ་ཆེས་357

ལམ་ཟབ། །སྣང་བཞིན་མེད་ཕྱིར་སྣང་བ་སྟོང་། །སྟོང་བ་སྣང་ཕྱིར་མེད་བཞིན་སྣང་། །མཁས་རྣམས་རྟོགས་ཉིད་དེ་ལྟར་གནས། །གནས་ལྟར་དེ་ཉིད་རྟོགས་རྣམས་མཁས། །བླུན་རྣམས་མཐོང་བ་ལོག་པའི་འཁྲུལ། །འཁྲུལ་བའི་ལོག་པ་མཐོང་རྣམས་བླུན། །ཞེས་ཚིག་རྐང་གོང་མའི་མཇུག་ནས་ཡར་བཏོན་ན་ཚིག་རྐང་འོག་མ་འོངས་པ་འདི་ཡང་ཚོགས་དྲུག་རང་གྲོལ་གྱིས་སྦྱར་བའོ།།ཆོས་རྣམས་སྣང་སྟོང་སྣང་རྣམས་ཆོས། །སྣང་བཞིན་སྟོང་ལ་སྟོང་བཞིན་སྣང་།།འདྲ་བ་རྨི་ལམ་རྨི་བ་འདྲ།།མཚར་བ་ལྟོས་དང་ལྟོས་པ་མཚར། །མཁས་པས་དེ་རྟོགས་དེ་བས་མཁས། །འགྲོ་ས་བདེ་ཞིང་བདེ་ས་འགྲོ། །རྨོངས་རྣམས་མ་རྟོགས་མ་རྣམས་རྨོངས།།འཁོར་བར་རིམ་བཞིན་རིམ་པར་འཁོར། །ཞེས་ཚིག་རྐང་རེ་རེའི་མགོ་མཇུག་གང་ནས་ཀློག་ན་ཡང་ཚིག་དོན་གཅིག་པ་འདི་ཡང་ཚོགས་དྲུག་རང་གྲོལ་གྱིས་སྦྱར་བའོ།།དད་ཅན་བདག་ལ་སྙན་གསན་འཚལ། །འདོད་ཡོན་མོ་གཞོན་གྲོགས་སོགས་སྤོངས། །སེམས་དེ་ཡེངས་མེད་དགེ་རེམ་རེམ། །མི་ཁྱེའི་གླིང་འདི་མི་སྐྱིད་ཀྱི། །དཔྱིད་དབྱར་ཕྱོགས་ཕྱོགས་བྱ་སྐྱིབས་སྐྱིད། །བྲག་ཁྲོད་འགྲིམ་སྤྲང་ཕྲན་སྨྲས་གྲོས། །སྒྱུ་ལུས་དངུལ་བུམ་དབུས་སུ་ཟུངས། །མཁས་རྣམས་དེ་ཤེས་དེ་རྣམས་མཁས། །ཞེས་བྱ་དཀའ་བ་འདི་ཡང་ཚོགས་དྲུག་རང་གྲོལ་གྱིས་སྦྱར་བའོ། །བཟའ་ཚང་ཐ་མ་བྲལ་སྙམ་ནས།།མཚན་ལྡན་བླ་མ་བཙལ་ན་358

བཟང་། །དལ་བརྒྱད་ཚང་ལ་རབ་དགའ་ནས། །རྣམ་དཀར་ལས་ལ་འབད་ན་བཟང་།།གང་ཡང་རྟག་པར་དཀའ་སྙམ་ནས། །གང་ལའང་མ་ཆགས་སྤངས་ན་བཟང་།།ཕ་མར་གནང་བ་བླངས་བྱས་ནས། །སྐྲ་བཅད་གཟན་ཤམ་བླངས་ན་བཟང་། །བཀའ་བསྟན་རྣམས་ལ་རབ་སྦྱངས་ནས། །བཀའ་གདམས་རྣམ་ཐར་བསྐྱངས་ན་བཟང་། །གསང་བ་སྔགས་ལ་རབ་ཉན་ནས། །གསང་ནས་རང་ཉམས་བླངས་ན་བཟང་། །ཡན་ལག་མ་ཚང་ལམ་སྤངས་ནས། །ལམ་བཟང་ཆ་ཚང་བསླབས་ན་བཟང་། །བཟང་བཟང་ཆ་ཚང་ལམ་བཟང་ལ། །ཡང་ཡང་བག་ཆགས་བཞག་ན་བཟང་། །གཞན་ལ་བསམ་པ་མ་གནག་པར། །གཞན་ཕན་བསམ་པ་ལྡན་ན་བཟང་། །ཕན་བཏགས་མ་བཏགས་གང་ལ་ཡང་། །ཕན་བྱས་ངན་མ་བྱས་ན་བཟང་། །ཕམ་ཁ་ཐམས་ཅད་རང་བླངས་ནས། །རྒྱལ་ཁ་གཞན་ལ་བཏང་ན་བཟང་། །མ་རབས་བྱ་བ་རྣམས་སྤངས་ནས། །ཡ་རབས་བྱ་བ་བྱས་ན་བཟང་། །བླ་མ་རྣམས་ལ་ཞལ་མཇལ་ནས། །སངས་རྒྱས་བཀའ་ལ་སྦྱངས་ན་བཟང་། །གསང་སྔགས་ལམ་བཟང་རྣམས་ཉན་ནས། །ལྷ་སྔགས་བཟླས་པ་མཛད་ན་བཟང་། །ཚ་ངར་འབར་ཐབས་མང་ན་ཡང་། །ཨ་ཧཾ་འབར་འཛག་བྱས་ན་བཟང་། །ལག་པ་མཉམ་བཞག་ཕྱག་རྒྱ་བཅས། །ལྟ་བར་མཉམ་པར་བཞག་ན་བཟང་། །རང་གཞན་སངས་རྒྱས་359

ཐབས་གང་ལའང། །རང་ན་ཚ་ཡང་འབད་ན་བཟང་། །བྱ་བ་ཐམས་ཅད་རབ་སྤངས་ནས།།བྱ་བྲལ་སྤྲང་ནག་བྱས་ན་བཟང་།།གང་ལ་ཆགས་སྡང་མ་བྱས་པར། །གང་ཕན་གཞན་ལ་བྱས་ན་བཟང་། །གནས་ངན་ཐམས་ཅད་རྒྱང་སྤངས་ནས།།གནས་བཟང་རྣམས་ལ་བསྡད་ན་བཟང་།།ལག་གཡས་འགྲམ་པ་ལ་སྦྱར་ནས།།ངག་དབྱངས་སྙན་པ་བླངས་ན་བཟང་། །གངས་དཀར་བྲག་དམར་རྩ་བ་ནས། །གང་ཕན་དབྱངས་སྙན་བླངས་ན་བཟང་། །ཉམས་དགའ་གཡའ་སྤང་ནགས་ཚལ་ནས། །ཉམས་ཤར་དབྱངས་སྙན་བླངས་ན་བཟང་། །རྣར་སྙན་བྱ་དབྱར་གྲགས་སྐབས་ལ། །དབྱངས་སྙན་ལྷང་ལྷང་བླངས་ན་བཟང་། །དཔག་ཚད་རྒྱང་ལ་གནས་བཅས་ནས། །དབྱངས་སྙན་རྒྱང་ནས་བླངས་ན་བཟང་།།ཞེས་གི་གུ་རྣ་རུ་འགྲེང་བུ་ཞབས་ཀྱུ་གང་ཡང་མེད་པ་འདི་ཡང་བྱ་བཏང་ཚོགས་དྲུག་རང་གྲོལ་གྱིས་སྦྱར་བའོ།།ཨ་རོག་ལུས་མཛེས་སྦྲང་མ།།མྱུར་དུ་སྦྲང་རྩི་ལོངས་དང་།།མེ་ཏོག་བྱ་བ་འབྲིང་རེད། །སྔ་བར་བསྐམས་ནས་ཨེ་འགྲོ། །སྦྲང་རྩི་མང་བོ་ལོངས་ལ། །མེ་ཏོག་སྐམ་མའི་དུས་སུ། །ཚང་གི་ཕུ་དེ་སྙེགས་ལ། །ལུས་བདེ་ཁ་སྐྱིད་རྒྱོབ་ཡ། །ཨ་རོག་སྨུག་རིམ་བྲ་བ། །མྱུར་དུ་སྔོ་རྩྭ་ལོངས་དང་། །རྩྭ་ཡི་བྱ་བ་འབྲིང་རེད། །སྔ་བར་སྐྱ་བོར་ཨེ་འགྲོ། །རྦ་རྩྭ་མང་བོ་ལོངས་ལ། །རྩྭ་རྣམས་སྐྱ་བོར་སོང་360

དུས། །བུག་པ་ཕུགས་རིང་སྙོགས་ལ། །ལུས་བདེ་ཁ་སྐྱིད་རྒྱོབ་ཡ།།ཨ་རོག་བྱ་བཏང་རི་བ།།མྱུར་དུ་དགེ་སྦྱོར་གྱིས་དང་།།ལུས་འདིའི་བྱ་བ་འབྲིང་རེད། །སྔ་བར་ཞིག་ནས་ཨེ་འགྲོ། །དགེ་སྦྱོར་མང་བོ་གྱིས་ལ། །སྒྱུ་ལུས་ཞིག་པའི་དུས་སུ། །དག་པའི་ཞིང་ཞིག་སྙོགས་ལ། །ལུས་བདེ་ཁ་སྐྱིད་རྒྱོབ་ཡ། །ཞེས་པ་འདི་ཡང་སྦྲང་མ་དང་བྲ་བ་འགའ་རེས་གསོག་འཇོག་བྱེད་པ་མཐོང་ནས་བླངས་པའོ།།ན་མོ་གུ་རུ། ཆོས་རྒྱལ་ངག་གི་དབང་བོ་ཡི། །ཞབས་ལ་གུས་པས་གསོལ་བ་འདེབས།།སྐལ་ལྡན་གྲོགས་མཆེད་ཤེས་རྒྱུད་ལ།།ཡེ་ཤེས་འབར་བར་བྱེན་གྱིས་རློབས།།ཨེ་མ་སྐལ་ལྡན་རིགས་ཀྱི་བུ།།རྫོགས་ཆེན་སྒོམ་ཚུལ་མི་ཤེས་སམ། །རྫོགས་པ་ཆེན་པོ་བསྒོམ་པ་ནི།།རང་གི་སེམས་ལ་བལྟ་བ་ཡིན།།ཨེ་མ་སྐལ་ལྡན་རིགས་ཀྱི་བུ། །སེམས་ཀྱི་གནས་ལུགས་མི་ཤེས་སམ།།སེམས་ཀྱི་གནས་ལུགས་མི་ཤེས་ན། །སེམས་ལ་ཅེར་གྱིས་བལྟས་པའི་ཚེ།།ས་ལེ་སང་ངེ་ཝལ་ལེ་བ། །སྤྲིན་མེད་སྟོན་གའི་ནམ་མཁའ་བཞིན། །འདི་ཡིན་མེད་པའི་གསལ་ཞིང་དྭངས། །སྨྲ་རྒྱུ་མེད་པའི་ཉམས་མྱོང་དེ། །རང་གནས་བསམ་གཏན་དངོས་ཡིན་ནོ། །ཨེ་མ་སྐལ་ལྡན་རིགས་ཀྱི་བུ། །སེམས་ཀྱི་འཇོག་ཚུལ་མི་ཤེས་སམ། །སེམས་ཀྱི་འཇོག་ཚུལ་མ་ཤེས་ན། །འགྱུར་བ་མེད་པ་རི་བོ་བཞིན། །ཡངས་དོག་བྲལ་བ་ནམ་མཁའ་བཞིན། །མི་གཡོ་དྭངས་པ་རྒྱ་མཚོ་བཞིན། །ཁྱབ་361

གདལ་ཟང་ཐང་ངང་ཉིད་དུ། །ས་ལེ་ཏྲིག་གེ་འཇོག་པ་ཡིན། །ཨེ་མ་སྐལ་ལྡན་རིགས་ཀྱི་བུ། །རྣམ་རྟོག་ལམ་འཁྱེར་མི་ཤེས་སམ། །རྣམ་རྟོག་ལམ་འཁྱེར་མ་ཤེས་ན། །རྣམ་རྟོག་སེམས་ཀྱི་ཆོ་འཕྲུལ་ཡིན། །སེམས་ལ་རྣམ་རྟོག་ཤར་བའི་ཚེ། །དགག་སྒྲུབ་བླང་དོར་མི་བྱེད་པར། །སེམས་ཉིད་རང་གི་ངང་དུ་ཞོག །རང་སར་འགྲོ་བར་ཇེ་ཚོམ་མེད། །སེམས་ཀྱི་གསལ་ཆ་ཉམས་གྱུར་ནས།།ཅི་ཡིན་འདི་ཡིན་མེད་པ་ཡི། །ལུང་མ་བསྟན་དུ་འབྱམས་གྱུར་ན། །མུན་ཁང་མར་མེ་བཏེགས་པ་བཞིན། །ལྟ་སྟངས་རིག་པའི་ངང་བསྐྱེད་དེ། །སང་ངེ་ཡེ་རེ་བསྒོ་མ་པ་ཡིན། །ཡིད་དཔྱོད་རྩོལ་བས་བསླད་གྱུར་ན། །ཉི་མ་སྤྲིན་ལས་གྲོལ་བ་བཞིན། །ཡིད་དཔྱོད་རྩོལ་བ་ལིངས་ཀྱིས་བོར། །རང་བྱུང་ཡེ་ཤེས་སེམས་ཉིད་ངང་། །རང་སར་གློད་ནས་འཇོག་པ་ཡིན། །ཨེ་མ་སྐལ་ལྡན་རིགས་ཀྱི་བུ། །ད་དུང་སྙིང་གཏམ་ཤར་གཅིག་བཤད།།འཐད་དམ་སྙམ་ན་སེམས་ལ་ཆོངས།།འགྲོ་ན་རང་གནས་བསམ་གཏན་ངང་། །ས་ལེ་སང་ངེ་ཧྲིག་གེ་སོང་། །རྫོགས་ཆེན་རྣལ་འབྱོར་འགྲོ་ཚུལ་ཡིན། །འདུག་ན་མ་བཅོས་རིག་པའི་ངང་། །ཀྱི་ལེ་ཝལ་ལེ་འབོལ་ལེར་སྡོད་། །རྫོགས་ཆེན་རྣལ་འབྱོར་འདུག་ཚུལ་ཡིན། །ཟ་ན་གནས་ལུགས་ལྟ་བའི་ངང་།།ཕྱལ་ལེ་ཁྲེས་སེ་བུན་ནེ་ཟོ།།རྫོགས་ཆེན་རྣལ་འབྱོར་ཟ་ཚུལ་ཡིན།།ཉལ་ན་མཉམ་ཉིད་ཟང་ཐལ་ངང་།།རྗེན་ནེ་ལྷག་གེ་ཤིག་སེ་362

ཉོལ། །རྫོགས་ཆེན་རྣལ་འབྱོར་ཉལ་ཚུལ་ཡིན། །གཞན་གྱི་ཚིག་ལ་གསན་པའི་ཚེ།།སྟོང་ཉིད་ངང་དུ་རྗེན་ནེ་ཉོན།།རྫོགས་ཆེན་རྣལ་འབྱོར་གསན་ཚུལ་ཡིན།།རང་གིས་གཏམ་རྣམས་བཤད་པའི་ཚེ། །ལྟ་བའི་ངང་ནས་ལྷག་གེ་ཤོད། །རྫོགས་ཆེན་རྣལ་འབྱོར་བཤད་ཚུལ་ཡིན། །སེམས་ལ་ཉིན་དང་མཚན་དུ་ལྟོས། །རྫོགས་པ་ཆེན་པོའི་རྣལ་འབྱོར་གྱི།།ཐུན་མཚམས་མེད་པའི་དགེ་སྦྱོར་ཡིན།།ཨེ་མ་སྐལ་ལྡན་རིགས་ཀྱི་བུ། །རང་རིག་ཀུན་ཏུ་བཟང་བོའི་སྐུ། །གཟུང་འཛིན་བྲལ་བའི་སེམས་ལ་ལྟོས།།ཀུན་ཏུ་བཟང་བོ་ལོགས་ན་མེད། །རང་བྱུང་ཆོས་སྐུ་ཨེ་མ་ཧོ། །མ་འགག་རང་གསལ་རྡོ་རྗེ་སེམས། །སྨྲ་བརྗོད་བྲལ་བའི་སེམས་ལ་ལྟོས། །རྡོ་རྗེ་སེམས་དཔའ་ལོགས་ན་མེད།།རང་བྱུང་ལོངས་སྐུ་ཨེ་མ་ཧོ།།དྲན་རྟོག་རང་གྲོལ་པདྨ་འབྱུང་། །འཛིན་མེད་ཟང་ཐལ་ངང་དུ་ཞོག །པདྨ་འབྱུང་གནས་ལོགས་ན་མེད། །རང་བྱུང་སྤྲུལ་སྒུ་ཨེ་མ་ཧོ། །ཞེས་སེམས་ངོ་སྐྱོང་ཚུལ་བླུན་པོའི་སྙིང་གཏམ་འདི་ནི་གྲོགས་མཆེད་དག་ལ་རིག་འཛིན་ཚོགས་དྲུག་རང་གྲོལ་གྱིས་་་་་་་་གསལ་འདེབས་བོགས་འབྱིན་གྱི་ཚུལ་དུ་བྲིས་པའོ། །ཆོས་ཀྱི་རྒྱལ་པོའི་ཞབས་ལ་འདུད། །སེམས་ལ་མཐའ་མེད་ངོས་བཟུང་མེད། །འཕོ་འགྱུར་མེད་པའི་ནམ་མཁའ་འདྲ། །འཁོར་འདས་སྐྱོན་ཡོན་གང་ཡང་འབྱུང་། །ཐམས་ཅད་སེམས་ལས་འབྱུང་བའི་ཕྱིར། །སེམས་ནི་ཀུན་གྱི་འབྱུང་གནས་ཡིན། །363

ཐམས་ཅད་སེསམ་ཀྱིས་བྱས་པའི་ཕྱིར། །སེམས་ནི་ཀུན་ཀྱི་མཁན་པོ་ཡིན། །ཐམས་ཅད་སེསམ་སུ་འདུས་པའི་ཕྱིར། །སེམས་ནི་ཀུན་གྱི་རྩ་བ་ཡིན། །ཐམས་ཅད་སེམས་ལ་གནས་པའི་ཕྱིར། །སེམས་ནི་ཀུན་གྱེ་གཞི་མ་ཡིན། །ཡ་གི་རྒྱལ་བའི་ཞིང་ཁམས་ནས། །མ་གི་དམྱལ་ཁམས་བཅོ་བརྒྱད་ཡན། །རང་སྣང་ཡིན་པར་བློ་ཐག་ཆོད། །དཔལ་ཆེན་ཁྲག་འཐུང་མན་ཆད་ནས། །ཐེའུ་རང་གྲོང་རྒྱུ་ཡན་ཆད་ཡང་། །རང་སྣང་ཡིན་པར་བློ་ཐག་ཆོད།།ཕྱི་སྣོད་འཇིག་རྟེན་ཐམས་ཅད་དང་། །ནང་བཅུད་སེམས་ཅན་སྣང་བ་ཡང་། །རང་སྣང་ཡིན་པར་བློ་ཐག་ཆོད། །ཚེ་འདིའི་སྣང་བ་ཐམས་ཅད་དང་། །བར་དོ་ཕྱི་མའི་སྣང་བ་ཡང་། །རང་སྣང་ཡིན་པ་བློ་ཐག་ཆོད། །མི་ཡིས་གནོད་འཚེ་བྱས་པ་དང་། །ལྷ་འདྲེའི་གནོད་པ་ཆོ་འཕྲུལ་ཡང་། །རང་སྣང་ཡིན་པ་བློ་ཐག་ཆོད།།རང་སྣང་གཞི་མེད་སྟོང་བ་ཡིན། །སྟོང་ལ་སྣང་བ་རྨི་ལམ་འདྲ། །སྣང་སྟོང་ཡིན་པར་བློ་ཐག་ཆོད། །བཅད་འཕྲོ་ཤེས་པ་ལྷོད་ཀྱིས་གློད། །གློད་ཚེ་སྟོང་སང་ནམ་མཁའ་དང་། །འདྲ་བའི་ཉམས་ཤིག་འབད་མེད་འཆར། །དེ་གའི་ངང་ལ་མཉམ་པར་ཞོག །དེ་རྗེས་ཚོགས་གསོག་སྒྲུབ་སྦྱོང་སོགས།།བྱེད་ན་སྒྱུ་མ་ལྟ་བུར་སྤྱོད།།གླུ་འདི་ཐོས་ཚད་ལ་ཕན་ཤོག།ཚོགས་གཉིས་མཐར་ཕྱིན་སྐུ་གཉིས་ཀྱི། །གོ་འཕང་ཐོབ་པ་364

རྣམས་ལ་འདུད། །སྣང་སྲིད་འཁོར་འདས་ཆོས་རྣམས་ཀུན། །མཁའ་ལ་འཁྲིགས་པའི་སྤྲིན་འཇའ་བཞིན། །སྣང་ཡང་རང་བཞིན་གྲུབ་པ་མེད། །སྤྲིན་འཇའ་ནམ་མཁའི་ཆོ་འཕྲུལ་ཡིན། །ཅིར་སྣང་རང་རིག་ཆོ་འཕྲུལ་ཡིན། །རིག་པའི་ངོ་བོ་ངོས་བཟུང་མེད། །བཙལ་ན་མི་རྙེད་ནམ་མཁའ་འདྲ། །ནམ་མཁའི་གར་ཁྱབ་རིག་པས་ཁྱབ། །རིག་པས་གར་ཁྱབ་ཆོས་སྐུས་ཁྱབ། །ཆོས་སྐུ་བདག་མེད་སྤྲོས་བྲལ་གྱི། །ངང་དུ་རྩེ་གཅིག་མཉམ་པར་ཞོག །དེ་རྗེས་སྒྱུ་མ་རྨི་ལམ་ལྟར། །བསོད་ནམས་ཚོགས་ལ་འབད་པར་མཛོད། །ཕྱོགས་བཞིར་འཁྱམས་ནས་བདེ་སྡུག་ཀུན། །མྱོང་བའི་རིག་པའི་ཁྱེའུ་ཆུང་།།ཆོས་སྐུ་ཡུམ་ཆེན་མའི་པང་དུ།།ཀྱི་ལི་མེ་རེ་དགའ་འཛུམ་མེ། །བསྡད་ནས་བསོད་ནམས་ཚོགས་བསགས་ཀྱི།།ནུ་ཞོ་མངར་མོ་འཐུང་ནུས་ན། །སྐུ་གཉིས་ལུས་སྟོབས་ཆེར་རྒྱས་ནས། །འགྲོ་དོན་རྩེད་མོ་བྱེད་པར་ནུས། །གླུ་འདི་ཐོས་པས་ཚོགས་གཉིས་བསགས། །སྐུ་གཉིས་གོ་འཕང་ཐོབ་པར་ཤོག །ཐབས་ཤེས་ཟུང་འབྲེལ་ཉམས་ལེན་བྱས། །ཆོས་གཟུགས་ཟུང་འབྲེལ་ཐོབ་ལ་འདུད། །འཇའ་སྤྲིན་སྣང་ཡང་འཛིན་མེད་ལྟར། །ཆོས་རྣམས་རང་བཞིན་མ་གྲུབ་སྟོང་། །འཇའ་སྤྲིན་མཁའ་ལས་བྱུང་བ་བཞིན། །ཆོས་རྣམས་རིག་པའི་རྩལ་ལས་བྱུང་། །ནམ་མཁའ་འཛིན་མེད་སྟོང་བ་ལྟར། །རིག་པའི་ངོ་བོ་སྟོང་བ་ཡིན། །365

སྟོང་བ་དེ་ལ་མཉམ་འཇོག་དུས། །ཨ་མ་ལབ་ཀྱི་སྒོན་མ་ཡི། །ཐབས་མཁས་གདམས་པ་འདི་ཀ་ཟབ། །རང་གི་སྙིང་གར་རིག་པ་ནི། །ཐིག་ལེ་ཞིག་གི་རྣམ་པར་དམིགས། །ཕཊ་སྒྲ་ལྷང་ངེ་བ་ཞིག་གིས། །སྤྱི་བོའི་མཁའ་ལ་རྒྱངས་སེ་འཕངས། །ནམ་མཁར་ཡལ་ནས་དབྱེར་མེད་འདྲེས། །ནམ་མཁའི་གར་ཁྱབ་རིག་པས་ཁྱབ། །རིག་པའི་གར་ཁྱབ་ཆོས་སྐུས་ཁྱབ། །ཆོས་སྐུ་མཐའ་དབུས་དང་བྲལ་བའི། །ངང་དུ་བདེ་འཇམ་ཐང་ཆེན་དུ།།རྟ་རྒོད་སྲབ་ཁ་གློད་པ་བཞིན། །འཛིན་པས་མ་བཅིངས་གློད་ལ་ཐོངས། །རྟ་ཆད་ལྷན་ནེར་འདུག་པ་བཞིན། །གློད་འཕྲོ་ཀྱི་ལེ་མེ་རེ་སྡོད། །རྗེས་སུ་རིག་པའི་ངོ་བོ་སྟོང་། །ཆོས་རྣམས་རིག་པའི་རོལ་བ་དང་། །སྒྱུ་མ་ལྟ་བུར་མ་གཏོགས་པར། །ཐོག་མ་མེད་ནས་ད་བར་དུ།།རང་གཞན་སེམས་ཅན་ཐམས་ཅད་ཀུན། །འཁོར་བའི་གནས་སུ་འཁྱམ་འཁྱམས་ནས། །སྡུག་བསྔལ་མྱང་བ་སྙིང་རེ་རྗེ། །ད་ལྟ་སྡུག་བསྔལ་དཔག་མེད་ཀྱིས། །མནར་བའི་འགྲོ་རྣམས་སྙིང་རེ་རྗེ། །ཕྱིན་ཆད་སྡུག་བསྔལ་མྱོང་དགོས་པའི། །མ་གྱུར་འགྲོ་བ་སྙིང་རེ་རྗེ། །ད་ནི་རང་ཉིད་བདེ་བ་དང་། །འགྲོ་ཀུན་གཏན་བདེའི་གོ་འཕང་ལ། །འགོད་པའི་དོན་དུ་ཐོག་མར་རང་། །སངས་རྒྱས་གོ་འཕང་ཐོབ་པར་བྱ།།དེ་ཕྱིར་ལུས་སྲོག་ལོངས་སྤྱོད་ལ། །ནམ་ཡང་ཅུང་ཟད་མི་བལྟ་བར། །རྒྱལ་སྲས་སྤྱོད་པ་རླབས་པོ་ཆེ། །རྣམས་ལ་ཞུམ་པ་366

མེད་པར་འཇུག །སྙམ་དུ་སྙིང་རྗེ་ཤུགས་དྲག་པོའི། །སྒོ་ནས་བྱང་ཆུབ་སེམས་བསྐྱེད་ལ། །སྤྱོད་ཕྱོགས་རྣམས་ལ་འཇུག་པར་བགྱི། །ཕྱོགས་བཅུར་ངལ་གསོ་མེད་པར་ཁྱབ། །བདེ་སྡུག་སྣ་ཚོགས་མྱོང་བ་ཡི། །རང་བྱུང་རིག་པའི་མགོན་ཆུང་དེ། །ཆོས་སྐུ་ཡངས་པའི་མགྲོན་ཁང་དུ།།བབས་ནས་སོས་དལ་ངལ་གསོས་བསྡད།།ཚོགས་གསོག་ཁེ་ཚོང་བྱས་གྱུར་ན། །ཆོས་གཟུགས་ཁེ་རྒྱལ་ལོན་པར་འགྱུར།།གླུ་འདི་ཐོས་པས་ཐབས་ཤེས་གཉིས།།ཟུང་འབྲེལ་ཉམས་བླངས་སངས་རྒྱས་ཤོག །ཆོས་ཀྱི་རྒྱལ་པོའི་ཞབས་ལ་འདུད། །ཨེ་མ་སྐལ་ལྡན་ཕོ་མོ་ཚོ། །ནམ་མཁའ་བཞིན་དུ་རང་གི་སེམས།།སྟོང་བ་མཐའ་དབུས་མེད་པར་སྒོམས། །རྒྱ་མཚོ་བཞིན་དུ་དྭངས་ཤིང་གསལ། །གང་ཡང་འགག་མེད་འཆར་བར་སྒོམས། །ཕྱི་སྣོད་ནང་བཅུད་ཆུ་ཟླ་བཞིན། །སེམས་ཀྱི་དབྱིངས་སུ་ཤར་བར་སྒོམས། །མེ་ལོང་ནང་གི་གཟུགས་བརྙན་བཞིན། །ཅིར་སྣང་སྟོང་གཟུགས་ཡིན་པར་སྒོམས། །དེ་ལྟར་བསྒོམ་པའི་ཤེས་པ་ལ། །ངོས་བཟུང་ཅི་ཡང་མེད་པར་སྒོམས། །དེ་ནས་ཅི་ཡང་མི་བསྒོམ་པར། །རང་བབས་ཅག་གེ་མག་གེ་སྡོད། །བསྡད་ཚེ་མཁའ་ལ་འཕུར་བ་བཞིན། །སང་སང་ཡངས་ཡངས་ཕྱལ་ལེ་བའི། །ཉམས་ཤིག་མ་བཅོས་རང་བབས་འཆར། །ཤར་བའི་ངང་དུ་མ་ཡེངས་ཞོག །བརྒྱ་བཤད་367

སྟོང་ཚོ་ཙམ་བཤད་ཀྱང་། །སེམས་ཀྱི་གནས་ལུགས་ངེས་ངེས་པོ། །དེ་ཀ་ཡིན་པས་རྒྱུན་དུ་སྐྱོངས།།རྣལ་འབྱོར་པ་དེ་འཆི་བའི་ཚེ།།སྐྱེ་མེད་ཆོས་སྐུ་མངོན་དུ་འགྱུར། །འགག་མེད་གཟུགས་སྐུའི་འགྲོ་དོན་འབྱུང་། །རྣལ་འབྱོར་བློ་ལ་ཤར་ནས་བླངས།།ཐོས་ཚད་རྒྱུད་ལ་ཕན་པར་ཤོག །ཆོས་ཀྱི་རྒྱལ་པོའི་ཞབས་ལ་འདུད།།ཉོན་དང་དད་ཅན་སྐྱེ་བོ་ཀུན། །ད་ལྟའི་སྣང་གྲགས་ཆོས་རྣམས་ཀུན། །ནམ་མཁའི་འཇའ་བཞིན་སྟོང་བའི་གཟུགས། །རང་སེམས་སྟོང་བ་ཉིད་དང་འདྲེས།།སེམས་ཉིད་ནམ་མཁའ་སྟོང་བར་འདྲེས། །ནམ་མཁའ་ཆོས་སྐུ་ཆེན་པོར་འདྲེས། །ཆོས་སྐུ་ཁྱབ་གདལ་མེར་བར་སྒོམས། །དེ་ནས་སྒོམ་མཁན་བློ་དང་ཁྲོལ། །རང་བབས་མེ་རེ་འཛིན་མེད་ཞོག །བཞག་ཚེ་ལྕི་བའི་ཁུར་ཆེན་ཞིག །ཡུན་རིང་ཁུར་ནས་ཕོག་པ་བཞིན། །བདེ་ལ་ཡང་བའི་ཉམས་མྱོང་སྐྱེ།།ངང་དུ་གུ་ཡངས་ཡན་པར་གློད། །སྤྲོས་བྲལ་རང་བྱུང་ལྟ་བ་ལ།།སྤྲོས་པ་མང་བོའི་དགོས་པ་ཆུང་།།སྤྲོས་མེད་སྐྱོང་བའི་རྣལ་འབྱོར་པ།།ལུས་རྒྱའི་འཆིང་བ་ཞིག་པ་དང་། །སྐྱེ་མེད་ཆོས་སྐུ་མངོན་དུ་འགྱུར། །འགག་མེད་གཟུགས་སྐུ་འགྲོ་ལ་འཆར། །རྣལ་འབྱོར་སེམས་ལ་གང་ཤར་བླངས།།ཐོས་ཚད་རྒྱུད་ལ་ཕན་པར་ཤོག །ཆོས་ཀྱི་རྒྱལ་པོར་གུས་པས་འདུད། །ཉོན་དང་ལས་ལྡན་སློབ་368

བུ་རྣམས། །ཆོས་རྣམས་རྨི་ལམ་ལྟ་བུར་སྒོམས། །ཆོས་ཀུན་སེམས་སུ་འདུས་པར་སྒོམས། །སེམས་ཉིད་སྟོང་བ་ཉིད་དུ་སྒོམས། །སྟོང་བ་མཐའ་དབུས་མེད་པར་སྒོམས། །མཐའ་བྲལ་ཆོས་སྐུ་ཡིན་པར་སྒོམས། །དེ་ནས་ཅི་ཡང་མ་བསྒོམ་སྡོད། །བསྡད་ཚེ་གྲུབ་ཆེན་ཕྱོགས་བཞི་རུ། །བརྟོད་པའི་ཐག་པ་བཅད་པའི་ཚེ། །ཉམས་ཤིག་འབད་མེད་ལྷུག་པར་འཆར། །ཤར་བའི་ངང་ལ་མ་ཡེངས་པར། །འཇོག་པའི་རྣལ་འབྱོར་འཆི་བའི་དུས།།སྐྱེ་མེད་ཆོས་སྐུ་མངོན་དུ་འགྱུར། །འགག་མེད་གཟུགས་སྐུས་འགྲོ་བ་འདྲེན། །རྣལ་འབྱོར་སེམས་ལ་གང་ཤར་བླངས།།ཐོས་ཚད་རྒྱུད་ལ་ཕན་པར་ཤོག །ཆོས་ཀྱི་རྒྱལ་པོར་གུས་པས་འདུད། །ཨེ་མ་བྱ་བཏང་རྣལ་འབྱོར་པ།།རང་སེམས་དང་པོ་བྱུང་ས་དང་། །བར་དུ་ལུས་སོགས་གང་ན་གནས། །ཐ་མར་འགྲོ་ས་ཨེ་ཡོད་དང་། །དབྱིབས་དང་ཁ་དོག་ཨེ་འདུག་ལྟོས། །བལྟས་པས་གང་ཡང་མ་མཐོང་ན། །མ་མཐོང་བ་དེ་མཐོང་བའི་མཆོག །བལྟས་པས་སེམས་ལ་མཐོང་བ་མེད། །མེད་པའི་ངང་དུ་གློད་ལ་ཐོངས། །ཡལ་ལེ་ལམ་མེ་འཛིན་མེད་ཞོག །བཞག་སར་མི་འདུག་སེམས་འཕྲོ་དུས། །སྔར་བཞིན་བྱུང་གནས་འགྲོ་གསུམ་ཚོལ། །ཅི་འདྲ་ཞིག་རེད་ཞིབ་ཏུ་ལྟོས། །བལྟས་པས་ཅི་ཡང་མཐོང་རྒྱུ་མེད། །མེད་པའི་ངང་དུ་རྩོལ་མེད་ཞོག །ཡང་འཕྲོ་ཡང་ལྟོས་ཡང་ཞོག་བཟང་། །ལྟ་མཁན་རྣམ་རྟོག་369

ཡིན་མོད་ཀྱང་། །ལྕགས་ཀྱིས་ལྕགས་རྣམས་གཤག་པ་ལྟར། །རྣམ་རྟོག་ཉིད་ཀྱིས་རྣམ་རྟོག་དག །དེ་ལྟར་ཡང་ཡང་ཉམས་བླངས་ན། །རྣམ་རྟོག་ཇེ་ཉུང་ཇེ་ཉུང་འགྲོ། །སྐབས་ཤིག་རྣམ་རྟོག་མེད་པར་གནས། །དེ་དུས་རྩོལ་བ་མ་མང་བར།།འཇོག་སྒོམ་ཁོ་ན་བྱས་ན་ལེགས།།གླུ་འདི་ཐོས་ཚད་ལ་ཕན་ཤོག ། ་ཆོས་ཀྱི་རྒྱལ་པོར་གུས་པས་འདུད། །ཉོན་དང་བྱ་བཏང་རི་ཁྲོད་པ། །ཕྱི་ལ་མ་བལྟ་ནང་དུ་ལྟོས། །བློ་ཁ་ནང་དུ་ཚུར་ཕྱོགས་ལ། །ནང་གི་སེསམ་ལ་ཅེར་གྱིས་ལྟོས། །བལྟས་པས་ཅི་ཡང་མཐོང་རྒྱུ་མེད།།མེད་པའི་ངང་ལ་ཤེས་པ་ལྷོད།།ལྷན་ནེ་ལྷང་ངེ་རྩོལ་མེད་ཞོག །བཞག་ཚེ་ཡུན་རིང་མི་སྡོད་པར། །བཟང་ངན་རྣམ་རྟོག་སྐྱེས་པའི་ཚེ། །རྐུན་མ་བཞིན་དུ་ཙིར་གྱེས་ཟུངས། །བཟུང་འཕྲོ་ངོ་ལ་ཅེར་ཀྱིས་ལྟོས།།བལྟས་པས་ཅི་ཡང་མ་རྙེད་ན།།ངང་དུ་གློད་ལ་ཕྱམ་གྱིས་ཞོག །རྣམ་རྟོག་བྱུང་དུས་རྗེས་མ་རྒྱུགས། །བྱུང་མ་ཐག་ནས་རྣམ་རྟོག་ངོ་།།ལྟོས་དང་སྟོང་ཉིད་ཁོ་ན་ཡིན།།རྣམ་རྟོག་མང་བོ་འཕྲོ་བའི་དུས། །སྟོང་ཉིད་སྟོན་པའི་སློབ་དཔོན་གྲོགས། །ཡིན་པས་སྐྱོན་དུ་མ་བལྟ་བར། །དགའ་བ་བསྒོམས་ལ་ངོ་ལ་ལྟོས། །མེ་ཤིང་ཅི་ཙམ་མང་ན་ཡང་། །ཁོལ་མོའི་རླུང་གིས་བསྐྱོད་ནུས་ན། །མེ་ལྕེ་དེ་ཙམ་ཆེ་བ་ལྟར།།རྣམ་རྟོག་ཅི་ཙམ་འཕྲོ་ན་ཡང་།།ཀུན་གྱི་ངོ་བོ་བལྟ་ནུས་ན། །སྟོང་བ་ཉིད་ཀྱི་ཡོང་སྒོ་མང་། །གླུ་འདི་ཐོས་370

ཚད་ལ་ཕན་ཤོག །ཆོས་ཀྱི་རྒྱལ་པོར་གུས་པས་འདུད། །ཉོན་དང་དད་ཅན་ཆོས་མཛད་མཁན། །ལུས་ངག་ཡིད་གསུམ་ཁོང་གློད་ལ། །ཞོག་དང་རྣམ་རྟོག་འགག་ཤུལ་ན། །སངས་སངས་ཡངས་ཡངས་འདིའོ་ཞེས། །གཞན་ལ་སྨྲ་རུ་མི་བཏུབ་པའི། །རང་གི་ཉམས་སུ་མྱོང་བ་ཡི། །ལྐུགས་པས་རྨི་ལམ་རྨིས་པ་བཞིན། །བརྗོད་དུ་མེད་པའི་ཉམས་ཤིག་འཆར། །དེ་གའི་ངང་དུ་ཁ་རོག་པ། །ཅག་གེ་མག་གེ་འཇམ་ལྡེམ་མེ། །ཅི་ཙམ་གནས་རག་བར་ལ་ཞོག །མི་གནས་རྣམ་རྟོག་ལངས་པའི་དུས།།ཕར་ལྟ་ཚུར་ལྟ་མ་མང་བར། །ཤེས་པ་ཅོག་གེ་གློད་ལ་ཐོངས། །གློད་པས་རྣམ་རྟོག་རང་སར་ཞི། །སྔར་གྱི་མཉམ་གཞག་ཤུགས་ཀྱིས་ཟིན། །དུས་དང་རྣམ་པ་ཐམས་ཅད་དུ། །ཤེས་པ་ལྷོད་ཀྱིས་གློད་ནས་ཉལ། །ཆོག་པའི་ཆོས་ཤིག་འདི་ཡིན་ཏེ། །ཨ་མ་ལབ་སྒོན་དྲིན་ཅན་རྣམས། །ཉལ་བས་ཆོག་པའི་ཆོས་ཡིན་ཡང་།།བུ་སློབ་ཐམས་ཅད་ཉལ་མ་ནུས།།དེས་ན་རྒད་མོ་ཡིད་མ་ཆེས། །ཞེས་གསུངས་ཉལ་ནུས་རྣལ་འབྱོར་པ། །གོལ་ས་མེད་དེ་ཨ་མ་ཡིས། །གང་ཡང་ཡིད་ལ་མ་བྱས་ན། །གོལ་སར་ལྟུང་བ་ཅི་ལས་བྱུང་། །བསམ་མེད་སྒོམ་པ་མ་ནོར་ན། །ཆོས་སྐུའི་བྱང་ཆུབ་ཐེ་ཚོམ་མེད། །ཅེས་གསུངས་རྣམ་ལྟོག་མ་མང་བར།།བློ་བདེ་འབོལ་ལེ་ཉོལ་ལ་སྡོད།།གླུ་འདི་ཐོས་ཚད་ལ་ཕན་ཤོག།371

ན་མོ་གུ་རུ། མེ་རྡོ་དང་མེ་ཆ་གྲང་ན་ཡང་།།མེ་བརྡབས་ན་མེ་སྟག་ཚ་མོ་འབྱུང་། །འདི་མཚར་རེ་ཞིག་རེད་ཧ་ཧ་ཧ།།མཚོ་ཆུ་བོ་ཤིན་ཏུ་སླ་ན་ཡང་། །དགུན་འཁྱགས་ན་སྲ་བའི་དར་དཀར་འབྱུང་།།འདི་མཚར་རེ་ཞིག་རེད་ཧ་ཧ་ཧ། །མའི་མངལ་སྒོར་ལག་མགོ་མི་ཐར་ཀྱང་། །མར་ནང་ནས་བུ་ཆུང་ཆེ་བ་འབྱུང་། །འདི་མཚར་རེ་ཞིག་རེད་ཧ་ཧ་ཧ། །ལ་ཡུང་མའི་ས་བོན་ཤིག་ཙམ་ལ། །འབྲས་ཁོ་ལས་བརྒྱ་འགྱུར་ཆེ་བ་འབྱུང་། །འདི་མཚར་རེ་ཞིག་རེད་ཧ་ཧ་ཧ།།གྲོ་ནས་སྲན་ས་བོན་སྐམ་ལ་ཆུང་།།སར་བཏབ་ན་ལྗང་བུ་རིང་བོ་འབྱུང་། །འདི་མཚར་རེ་ཞིག་རེད་ཧ་ཧ་ཧ། །ཕྱི་བྲག་གིས་སྨྲ་བ་མི་ཤེས་ཀྱང་། །ནང་བྲག་ཆ་མང་བོ་ལྷང་ལྷང་འབྱུང་།།འདི་མཚར་རེ་ཞིག་རེད་ཧ་ཧ་ཧ།།ཤིང་སྐམ་པོ་པགས་པ་ཞིག་གིས་བཏུམས། །དེ་བརྡུངས་ན་རྔ་སྒྲ་ཆེ་བ་འབྱུང་། །འདི་མཚར་རེ་ཞིག་རེད་ཧ་ཧ་ཧ། །གཡུ་གསེར་དངུལ་མུ་ཏིག་ཆུང་ན་ཡང་།།འདི་ཉོས་ན་རིན་ཐང་ཤིན་ཏུ་ཆེ།།འདི་མཚར་རེ་ཞིག་རེད་ཧ་ཧ་ཧ། །མཚན་གཏི་མུག་གཉིད་ཀྱི་དབང་སོང་ཚེ། །སྣ་ཚོགས་པའི་རྨི་ལམ་མང་བོ་རྨིས། །འདི་མཚར་རེ་ཞིག་རེད་ཧ་ཧ་ཧ། །རང་སེམས་ཉིད་སྟོང་གསལ་འཛིན་མེད་ལས། །སྤྱིར་འཁོར་འདས་སྐྱོན་ཡོན་གང་ཡང་འབྱུང་། །འདི་མཚར་རེ་ཞིག་རེད་ཧ་ཧ་ཧ།།སྡེའི་ཆོས་པ་ཁ་ཅིག་སེམས་དེ་དོག །ཚིག་ངན་པ་དམ་དུམ་372

ཁོག་མི་ཤོང་། །དཔེ་དུད་ཁུག་ར་ཙེའི་སྣེ་བུད་བཞིན། །རྟགས་ངོ་མདངས་ལྡོག་པ་ཧ་ཧ་ཧ། །ང་བན་རྒན་སེམས་འདིའི་ཡངས་རེ་ལྟོས། །མཁར་མདའ་འཕངས་རྒྱ་མཚོར་ཆུ་ཐིམ་ལྟར། །གང་གར་སོང་འདིར་སོང་མི་ཤེས་ཀི །འདི་དགོད་རྒྱ་ཞིག་རེད་ཧ་ཧ་ཧ། །ཞེས་པ་འདི་ཡང་སེམས་ལ་གང་ཤར་རང་དགར་བྲིས་པའོ།། ༄ནམ་མཁའ་ལྟར། །ཐུགས་ཡངས་པའི། །གུ་རུ་མཁྱེན། །ཆོས་དབྱིངས་ཀྱི།།ཐང་ཆེན་ནས། །རིག་སྟོང་གི །རྟ་མཆོག་ཁ།།གློད་ལ་ཐོངས། །རྒྱུགས་རྒྱུགས་རྒྱུགས། །ཡན་པར་རྒྱུགས། །དགའ་ཡལ་ལེ།།སྐྱིད་ཆིལ་ལེ།།བན་མ་བུན།།ཕྱ་མ་འཕྱོ།།འལ་མ་འོལ།།ཤག་མ་ཤིག །ཁྲལ་མ་ཁྲོལ། །སངས་མ་སངས ཡ་ལ་ལ ཡེངས་ཡེངས་ཡེངས། །ཡེ་རེ་རེ། །ཕྱམ་ཕྱམ་ཕྱམ། །མེ་རེ་རེ། །རྒྱོབ་རྒྱོབ་རྒྱོབ། །མ་ཡེངས་པའི། །ལྕག་གིས་རྒྱོབ། །ཨ་ཡོ་ཤེ། །ཨེ་ཧ་ཧ། །དེ་ཙམ་གྱིས། །ཆོག་ནི་གྱིས།།བན་རྒན་འབབ།།གཡང་ཟོག་པོ།།སེམས་བསྐྱེད་ཀྱི།།རི་ཁར་བུད།།ཚོགས་བསགས་ཀྱི། །རྩྭ་ཆུ་ཐུངས། །ངོ་མཚར་ཆེ མ་མ་ཧོ།།ཞེས་པ་འདི་ཡང་སྣང་བ་བན་བུན་གྱི་ངང་ནས་སྨྲས་པའོ།།ཆོས་ཀྱི་རྒྱལ་པོར་གུས་པས་འདུད། །རང་སེམས་ཕོ་གསར་ཨ་བོ་ཁོས། །ཕྱི་སྣང་བུ་མོ་མགོ་སྟོང་མའི། །ཕྱི་ལ་རྒྱུག་དུས་འདི་ལྟར་དུ། །སྐད་ཆ་དྲིས་དང་དགོད་ཁ་འཆོར། །ཨ་རོག་སེསམ་ཉིད་གཞོན་ནུ་ཨང་།།ད་ནངས་གང་ནས་ལངས་ནས་འོངས། །ད་ཁྱོད་373

ཅིའི་འོངས་གང་དུ་འགྲོ།།ཁྱོད་སྡོད་ལུས་དབྱིབས་ངོ་མདངས་ལ།།བན་རྒན་ང་ཡིས་བལྟ་དགོས་ཞེས། །ཤོད་དང་ཅི་ཡང་མི་སྨྲ་བར།།གར་སོང་མེད་པར་ཡལ་ནས་འགྲོ། །སོང་ས་འོང་ས་མཐོང་མི་འགྱུར། །མ་མཐོང་ཙ་ན་ཨ་མཚར་རེ། །སྙམ་དུ་ཁ་རོག་པར་སྡོད་དང་།།ཡང་འོང་འོངས་ཚེ་དེ་མ་ཐག །ངོ་མཚར་ཨེ་ཁྱོད་འདི་ནས་སྡོད། །འགྲོ་འདུག་མང་བོ་ངལ་བའི་རྒྱུ། །ཁྱོད་ལ་འདྲི་རྒྱུ་མང་བོ་སྣང་། །ཁྱོད་ནི་སུ་ཡི་བུ་ཚ་ཡིན། །འགྲོ་བསྡད་མང་བ་དགོས་དོན་ཅི། །ཕ་མའི་མིང་ལ་ཇི་སྐད་ཟེར། །ཁྱོད་ལོ་དུ་ཡིན་ལ་སོགས་པ། །སྔར་བཞིན་དྲིས་དང་ངོ་ཚ་ནས། །གང་ཞིག་ཅིག་ལ་བྲོས་བུད་འགྲོ། །སོང་ཚེ་ཤུལ་ནས་ཨ་མཚར་རེ། །སྙམ་དུ་ཁ་རོག་པར་སྡོད་དང་།།ཡང་འོང་འོངས་ཚེ་ཡང་དྲིས་དང་།།དགོད་རྒྱུ་ཞིག་ཡིན་ཨ་ཧ་ཧ། །མཚར་རེ་ཞིག་ཡིན་ཨེ་ཧེ་ཧེ། །འདི་ཐོས་ཚད་རྒྱད་ལ་ཕན་པར་ཤོག། ༄ཆོས་ཀྱི་རྒྱལ་པོར་གུས་པས་འདུད། །ཨེ་མ་རྫོགས་ཆེན་རྣལ་འབྱོར་པ། །བྱ་བཏང་ཚོགས་དྲུག་རང་གྲོལ་སེམས། །ནམ་མཁའ་བཞིན་དུ་རྒྱ་རེ་ཆེ། །ས་གཞི་བཞིན་དུ་སྲ་ཞིང་བརྟན། །རྒྱ་མཚོ་བཞིན་དུ་དྭངས་ཤིང་གསལ།།ཆོས་ཀུན་སེམས་ཀྱི་རྩལ་དུ་རྫོགས།།འཁོར་འདས་གཉིས་ཀྱིས་འཛིན་པ་བདག །བདག་གཞན་དགྲ་གཉེན་དགག་སྒྲུབ་བྲལ། །ཆོས་དབྱིངས་ངང་དུ་མེར་གྱིས་སོང་། །374

གང་དུ་བསྡད་ཀྱང་ཉམས་རེ་དགའ།།སུ་དང་འགྲོགས་ཀྱང་ཞེ་རེ་བྲོད། །མི་དགའ་བྱ་བའི་མིང་ཡང་མེད། །གུ་ཡངས་ཡན་པ་བློ་རེ་བདེ། །ཆོས་དབྱེངས་ངང་དུ་དགའ་ཡལ་ལེ། །ཨེ་མ་རྨད་བྱུང་སྐལ་བ་བཟང་། །འདི་ཐོས་རྒྱུད་ལ་ཕན་པར་ཤོག །ཆོས་ཀྱི་རྒྱལ་པོར་གུས་ཕྱག་འཚལ། །དབྱར་དགུན་མེད་པར་གངས་རི་ཆགས། །སྟོན་དབྱེད་མེད་པར་ན་བུན་འཁྲིགས། །རི་ཀླུང་མེད་པར་རི་དྭགས་གནས། །ཉིན་སྲིབ་མེད་པར་མེ་ཏོག་བཀྲ། །ངོ་མཚར་རི་བོ་རྨ་ཆེན་ན།།བྱ་བཏང་ཚོགས་དྲུག་རང་གྲོལ་ངས། །ཚེ་འདིའི་སྣང་བ་རྨི་ལམ་དང་། །འདོད་ཡོན་སྒྱུ་མ་ལྟ་བུར་བསྒོམ། །ཆོས་རྣམས་སེམས་ཀྱི་ཆོ་འཕྲུལ་དང་། །སེམས་ཉིད་སྟོང་གསལ་བདེ་ཉམས་བསྐྱངས། །དེ་ལྟར་རྟོགས་ལ་དགའ་བ་དང་། །མ་རྟོགས་འགྲོ་ལ་སྙིང་རྗེ་བསྒོམ།།ཨེ་མ་སྣ་ཚོགས་སྣང་བའི་ཆོས།།རང་བཞིན་མེད་བཞིན་སྣང་བ་མཚར། །འདི་ཐོས་རྒྱུད་ལ་ཕན་པར་ཤོག །ཆོས་རྒྱལ་ཞབས་ལ་མགོས་ཕྱག་འཚལ། །སྟོང་ཉིད་རྟོགས་པའི་གང་ཟག་གིས།།མ་རྟོགས་འགྲོ་ལ་སྔར་བས་ཀྱང་། །ལྷག་པའི་སྙིང་རྗེ་ཤུགས་དྲག་སྐྱེ། །སྙིང་རྗེའི་ཤུགས་ཀྱིས་འགྲོ་བ་ཡི། །སྡུག་བསྔལ་སེལ་ཞིང་བདེ་བའི་ཐབས། །ལས་འབྲས་སྔར་བས་བརྒྱ་སྟོང་ལྷག །འདོར་ལེན་བྱེད་འདོད་ངང་གིས་འབྱུང་། །སྟོང་བ་375

ཉིད་དང་སྙིང་རྗེ་འབྲེལ། །སྙིང་རྗེ་ལས་འབྲས་འབྲེལ་ཡོད་པས། །མི་དེའི་འདུན་མ་གཏན་ནས་ལེགས། །ཡང་དག་སྟོང་ཉིད་རྟོགས་པ་དང་།།སྙིང་རྗེ་སྐྱེ་བ་དུས་མཉམ་ཞེས།།གྲུབ་ཆེན་དམ་པ་སངས་རྒྱས་གསུངས། །སྟོང་ཉིད་རྟོགས་དང་མ་རྟོགས་དེ། །སྙིང་རྗེ་ཡོད་མེད་སྟེང་ནས་ཤེས། །སྙིང་རྗེ་ཆེན་པོ་མ་མཆིས་ན། །སྟོང་ཉིད་རྟོགས་པ་དེ་དང་འདྲ། །ལྟ་བར་མཉམ་པར་བཞག་ཡོད་དུས། །ཅུང་ཟད་ཙམ་རེས་རྐྱེན་བྱས་ནས། །འགྲོ་ལ་སྙིང་རྗེ་སྐྱེ་བ་དེ། །དཔེར་ན་བུ་གཅིག་ཤི་བའི་མས།།ཅུང་ཟད་རྐྱེན་རེས་བུ་དེ་དྲན།།མྱ་ངན་ལྡང་བ་ལྟ་བུ་དགོས། །འགྲོ་ལ་སྙིང་རྗེ་བསྒོམས་ཡོད་དུས།།ཅུང་ཟད་ཙམ་རེས་རྐྱེན་བྱས་ནས། །ལྟ་བ་དྲན་ནས་དགའ་བ་དེ།།དཔེར་ན་བུ་ཆུང་ངུ་སྒང་ལ། །ཨ་མ་སླེབས་པ་ལྟ་བུ་དགོས། །ནམ་ཡང་སྟོང་ཉིད་སྙིང་རྗེ་གཉིས། །མ་བུ་བཞིན་དུ་འགྲོགས་ཡོད་པའི། །མི་དེའི་མདུན་མ་རྩེ་མོར་ཕྱིན། །སྙིང་རྗེ་ཆེན་པོའི་ཀུན་སློང་གི །སྒོ་ནས་བྱང་ཆུབ་སེམས་བསྐྱེད་ལ། །མི་དགེ་ཕྲ་ཞིང་ཕྲ་བ་སྤོངས། །དགེ་ཚོགས་མཐའ་དག་བསྒྲུབ་ལ་འབོད། །སྟོང་ཉིད་སྙིང་རྗེ་སྙིང་བོ་ཅན། །ལས་འབྲས་རྣམས་ལས་ཟབ་པའི་ཆོས། །གཞན་ན་མེད་ཅེས་རྒྱལ་བའི་སྲས། །རྣམས་ཀྱིས་ཡང་དང་ཡང་དུ་གསུངས། །ཆོས་འདི་ཉམས་སུ་སུས་བླངས་ཀྱང་། །མི་དེའི་འདུན་མ་དགུང་ལ་རེག །འདི་ཐོས་རྒྱུད་ལ་ཕན་པར་ཤོག །376

ཀུན་གྱིས་གཙུག་གི་རྒྱན་དུ་འཛིན། །ཆོས་ཀྱི་རྒྱལ་པོ་ངག་དབང་ཝང་། །དྲིན་གྱེས་ཚོགས་དྲུག་རང་གྲོལ་ངས། །ཅེར་གྱིས་བལྟས་པས་སེམས་ངོ་མཐོང་། །སྤྲོས་བྲལ་ནམ་མཁའ་ལྟ་བུ་མཐོང་ མཐོང་བའི་ངང་ལ་ཅོག་གེ་བཞག །བཞག་པས་རྣམ་རྟོག་ཕྲ་རགས་ཞི། །ཞི་གནས་ལྷག་མཐོང་ཟུང་དུ་འབྲེལ། །འབྲེལ་བ་སྐལ་བ་ཤིན་ཏུ་བཟང་། །བཟང་བོའི་གླུ་འདི་སེམས་ལ་ཤར། །ཤར་ཚེ་ཐོགས་པ་མེད་པར་བླངས།།བླངས་པ་ཐོས་ཚད་ཕན་པར་ཤོག །ཆོས་རྒྱལ་ཞབས་ལ་མགོས་ཕྱག་འཚལ། །ཆོས་རྣམས་ཐམས་ཅད་ངོ་བོ་སྟོང་།།ཆོས་དབྱེངས་སྟོང་བ་དེ་ལ་ཟེར།།ཆོས་ལས་ཆོས་དབྱེངས་གཞན་ན་མེད། །ཆོས་ཀྱི་དབྱིངས་ལས་ཆོས་གཞན་མེད།།ཆོས་རྣམས་ཆོས་ཀྱི་དབྱིངས་ལ་བརྟེན། །ཆོས་དབྱེངས་ཆོས་རྣམས་ཡོངས་ལ་བརྟེན། །ཆོས་རྣམས་ཆོས་ཀྱི་དབྱེངས་ལ་འབྲེལ། །ཆོས་དབྱིངས་ཆོས་རྣམས་ཡོངས་ལ་འབྲེལ། །ཆོས་པ་ཚོགས་དྲུག་རང་གྲོལ་ངས། །ཆོས་རྣམས་སྣང་སྟོང་རྟེན་འབྲེལ་རྟོགས།།ཆོས་འདི་ཐོས་ཚད་ལ་ཕན་ཤོག །ཆོས་རྒྱལ་ངག་གི་དབང་བོར་འདུད། །ཕྱི་སྣོད་ནང་བཅུད་སེམས་ཅན་རྣམས། །རང་རང་ས་ན་མ་འདྲེས་པར། །མེ་ལོང་ནང་གི་གཟུགས་བརྙན་བཞིན། །སྣང་ཡང་རང་བཞིན་གྲུབ་པ་མེད། །377

ཐམས་ཅད་མཁྱེན་པ་སངས་རྒྱས་གསུངས། །ཐམས་ཅད་ཡེ་སྟོང་ཡིན་པ་ལ།།ཡིན་པར་རང་གིས་ངོ་ཤེས་དགོས།།ཆོས་རྣམས་ངོ་བོ་སྟོང་བ་ལ།།མཐའ་བྲལ་ཆོས་དབྱིངས་ཆེན་པོ་ཟེར། །ཤེས་ན་ཆོས་་དབྱིངས་ཕོ་བྲང་ན།།སངས་རྒྱས་སེམས་ཅན་ཐམས་ཅད་གནས།།འཁོར་འདས་རྨི་ལམ་བཟང་ངན་འདྲ། །རང་སྣང་གཞི་མེད་སྟོང་བའི་གཟུགས། །དོན་དམ་བླང་དོར་གཉིས་མེད་པའི། །ཆོས་དབྱེངས་བཙན་ས་བཟུང་ན་ལེགས། །དེ་ལྟར་རྟོགས་པའི་རྣལ་འབྱོར་པས། །ཆོས་མ་བྱས་ཀྱང་བློ་རེ་བདེ། །དཔེར་ན་འཚོ་མེད་ནད་ཀྱིས་ཟིན། །ལོ་མང་མལ་སར་ལྷུང་བའི་མི། །སྨན་པས་སྨན་བྱེན་ནད་དེ་སོས། །རི་མགོ་མཐོན་པོ་ཞིག་གི་རྩེར།།ཕྱིན་ནས་ཕྱོགས་མཚམས་ཀུན་མཐོང་ཚེ། །སེམས་ལ་དགའ་བདེ་འཆར་བ་བཞིན། །མ་རིག་ཉོན་མོངས་དབང་དུ་སོང་། །འཁོར་བར་ཡུན་རིང་འཁྱམས་པའི་མི། །བླ་མས་ཁྲིད་བྱས་ཆོས་རྣམས་ཀྱི། །གནས་ལུགས་ཐོག་མར་ཤེས་པའི་ཚེ། །སེམས་ལ་དགའ་བདེ་སྐྱེ་བར་འགྱུར།།འདི་ཐོས་རྒྱུད་ལ་ཕན་པར་ཤོག།ཆོས་རྒྱལ་ཞབས་ལ་མགོས་ཕྱག་འཚལ། །འོད་གསལ་མཐོང་བར་བྱིན་གྱིས་རློབས། །ཨེ་མ་སྐལ་ལྡན་རིགས་ཀྱི་བུ། །བེའུ་ཕུར་ཐང་དུ་བརྡབས་པ་བཞིན། །ལུས་པོ་གཡོ་འགུལ་མེད་པར་སྡོད། །ལོགས་བྲིས་ལྷ་སྐུའི་སྤྱན་ཕྱེ་བཞིན། །མིག་གཉིས་འབྱེད་སུམ་མེད་378

པར་ཞོག །རས་བལ་ཐང་ལ་བརྡལ་བ་བཞིན། །ཤེས་པ་ལྷོད་ཀྱིས་གློད་ལ་ཞོག །བཞག་ཚེ་རྣམ་རྟོག་འགགས་ཤུལ་ན། །སྤྲིན་མེད་མཁའ་ལྟར་གསལ་སང་ངེ་། །དྲི་མེད་ཤེལ་ལྟར་ཟང་ཐལ་ལེ། །འདུག་པ་དེ་ཀ་དོན་དམ་པའི། །འོད་གསལ་རྫོགས་ཆེན་ལྟ་བ་ཡིན། །དེ་ཡི་ངང་ལ་མཉམ་པར་ཞོག །མཁའ་ལྟར་དག་པའི་འོད་གསལ་ཏེ། །བྱེང་རྨུགས་གཉིས་དང་མི་ནོར་ཡང་། །དྭངས་ལ་མི་རྟོག་བསམ་གཏན་དང་།།ནོར་ཉེན་ཆེ་བས་ནོར་མི་རུང་།།བཟང་ངན་རྣམ་རྟོག་ལངས་པའི་དུས། །རྣམ་རྟོག་ཕྱིར་དུ་ཕར་མ་རྒྱུགས། །ཚུར་ལ་བཀུག་ནས་ངོར་མ་བལྟ། །གང་ཡང་བྱ་རྩོལ་མ་བྱེད་པར། །ཤེས་པ་ལྷོད་ཀྱིས་གློད་ལ་ཐོངས། །རྣམ་རྟོག་རང་སར་ཞི་བར་འགྱུར། །ཡུན་རིང་མཉམ་པར་བཞག་པའི་ཚེ། །དཔེར་ན་ཆུ་རྙོག་དྭངས་པ་ན། །སྣ་ཚོགས་གཟུགས་བརྙན་འཆར་བ་བཞིན། །སེམས་ཉིད་ཇེ་དྭངས་ཇེ་གསལ་དུ། །སོང་ནས་སྤྱན་དང་མངོན་ཤེས་སོགས། །ཡོན་ཏན་མང་བོ་འབད་མེད་འཆར། །ཨོ་རྒྱན་དངོས་སུ་བྱོན་ན་ཡང་། །རྫོགས་ཆེན་ལྟ་བ་དེའི་ལྷག་མེད། །ཀློང་ཆེན་རབ་འབྱམས་བྱོན་ན་ཡང་།།རྣམ་རྟོག་ལམ་འཁྱེར་དེའི་ལྷག་མེད། །རྗེ་འབངས་ཉེར་ལྔ་བྱོན་ན་ཡང་།།ཉམས་མྱོང་གསུང་རྒྱུ་དེའི་ལྷག་མེད། །རྣལ་འབྱོར་ང་ཡང་ཉལ་བ་དང་། །འགྲོ་ཡང་བསྒོམ་རྒྱུ་དེའི་ལྷག་མེད།།སོ་སོར་རྟོག་པས་དཔྱད་ན་ཡང་།།རླུང་379

གིས་སྤྲིན་གཏོར་མཁའ་མཐོང་བཞིན། །སེམས་ཉིད་སྟོང་གསལ་དེ་ཀ་མཐོང་། །དེ་ལས་ལྷག་ཅིག་མཐོང་རྒྱུ་མེད། །མ་དཔྱད་རང་བབས་བཞག་ན་ཡང་། །ཆུ་མ་རྙོག་ན་དྭངས་པ་བཞིན། །སེམས་ཉིད་སྟོང་གསལ་དེ་ཀ་མཐོང་།།དེ་ལས་ལྷག་ཅིག་མཐོང་རྒྱུ་མེད། །ལྟ་བ་རྣམ་གྲངས་མང་ན་ཡང་། །སེམས་ཉིད་སྟོང་གསལ་འཛིན་མེད་འདི། །རྫོགས་ཆེན་ལྟ་བ་འཁྲུལ་མེད་ཡིན། །རྣལ་འབྱོར་པ་དེ་འཆི་བའི་ཚེ། །འཆི་བ་འོད་གསལ་ཟིན་པར་འགྱུར། །འདི་ཐོས་རྒྱུད་ལ་ཕན་པར་ཤོག །ཆོས་ཀྱི་རྒྱལ་པོར་མགོས་ཕྱག་འཚལ། །ཆོས་རྣམས་ནམ་མཁའི་འཇའ་སྤྲིན་བཞིན། །སྣང་ཡང་རང་བཞིན་མ་གྲུབ་སྟོང་། །འཇའ་སྤྲིན་ནམ་མཁའི་ཆོ་འཕྲུལ་བཞིན། །ཆོས་རྣམས་རིག་པའི་ཆོ་འཕྲུལ་ཡིན། །རིག་པའི་ངོ་བོ་སྟོང་བ་ཡིན། །སྟོང་སང་ནམ་མཁའ་ཡངས་པ་འདྲ། །དེ་ལ་མཉམ་པར་འཇོག་པའི་དུས། །ཐོག་མར་རང་རིག་ཐིག་ལེ་ཞིག །རྣམ་པར་སྙིང་གར་གནས་པར་བསྒོམ། །ལུས་ལས་འོད་ཟེར་དཔག་མེད་འཕྲོས། །སྣོད་བཅུད་ལ་ཕོག་མ་དག་སྦྱངས།།འོད་དུ་ཞུ་ནས་རང་ལ་ཐིམ།།རང་ལུས་འོད་ཞུ་སྙིང་ག་ཡི། །ཐིག་ལེ་ལ་ཐིམ་ཐིག་ལེ་དེ། །དཔེར་ན་སྐྱེན་པོས་མདའ་འཕངས་བཞིན། །ཕཊ་ཀྱིས་ནམ་མཁར་ཡར་ལ་འཕངས། །མཁའ་ལ་འཇའ་ཚོན་ཡལ་བ་ལྟར། །ཐིག་ལེ་ནམ་མཁར་ཡལ་ནས་380

འདྲེས། །ནམ་མཁས་གར་ཁྱབ་རིག་པས་ཁྱབ། །རིག་པས་གར་ཁྱབ་ཆོས་སྐུས་ཁྱབ། །ཆོས་སྐུ་ཁྱབ་གདལ་ངང་དུ་གློད། །གློད་འཕྲོ་ཀྱི་ལི་མེ་རེ་སྡོད། །ཡུན་རིང་བར་དུ་འདུག་ཐུབ་ལྟོས། །དེ་ལས་ལངས་ནས་རྗེས་ཐོབ་དུས། །མཁའ་ལ་འཇའ་ཚོན་འཐེན་པ་བཞིན། །རང་རིག་སྟོང་གསལ་ཡངས་པ་རུ། །སྣོད་རྣམས་ཐམས་ཅད་དག་པའི་ཞིང་། །བཅུད་རྣམས་ལྷ་དང་ལྷ་མོར་དམིགས། །གཞན་ཡང་ཕྱོགས་བཅུའི་ཞིང་ཁམས་སུ། །རང་ཉིད་སོང་ནས་སངས་རྒྱས་ལ། །མཇལ་ཞིང་དམ་ཆོས་ཉན་པར་བསྒོམ། །གཞན་ཡང་རང་ཉིད་སེང་གེ་དང་། །ཉི་མ་ཟླ་བའི་སྟེང་དུ་བསྡད། །ནམ་མཁར་གྱེན་དུ་འགྲོ་བ་དང་།།རི་བྲག་རྣམས་ལ་ཐལ་བྱུང་དུ།།ཕུག་ནས་ཕར་འགྲོ་ཚུར་འགྲོ་དང་། །རང་ལུས་ལྷ་ཡི་སྐུ་རུ་བསྒོམ། །གཅིག་ལས་མང་བོར་སྤྲུལ་བ་དང་། །མང་བོ་གཅིག་ལ་སྡུད་པ་དང་། །གཅིག་ནས་གཅིག་ཏུ་གནས་མང་བསྒྱུར། །འདི་ནི་ཀུན་མཁྱེན་ཆོས་རྒྱལ་གྱིས། །ཉིན་ཞིག་གསུང་གི་ཞོར་ཞིག་ལ། །ཁྱོད་ཀྱིས་ལྟ་བ་སྐྱོང་དུས་སུ། །སྐབས་རེར་འདི་ལྟར་གྱིས་ཤིག་དང་། །དགོས་པ་དུ་མ་ཡོད་དོ་གསུངས། །བརྗེད་ཀྱིས་དོགས་ནས་ཡི་གེར་བྲིས། །མཐོང་ཐོས་རྒྱུད་ལ་ཕན་པར་ཤོག །ཐུགས་ཆོས་སྐུའི་མཁའ་ལས་མ་གཡོས་བཞིན། །སྐུ་རབ་མཛེས་འོད་གསལ་ཉི་མ་ཤར། །བུ་བདག་གཞན་པད་ཚལ་ལེགས་381

སྐྱོང་བའི།།མཚན་སྙན་པ་ངག་དབང་ཝང་ལ་འདུད། །སྤྱིར་ལྟ་བ་འཚོལ་ཚུལ་མང་ན་ཡང་།།ནང་སེམས་སྟེང་ལྟ་བ་འཚོལ་བའི་ཚེ །ཁྱོད་ནམ་མཁའ་འདི་ལ་དཔེ་ལོངས་ལ། །ད་མཐའ་དབུས་མེད་པའི་ལྟ་བ་ཚོལ། །སྤྱིར་སྒོམ་པ་བསྒོམ་ཚུལ་མང་ན་ཡང་། །ནང་སེམས་ཉིད་འོད་གསལ་སྒོམ་པའི་ཚེ། །ཁྱོད་ཉི་ཟླ་འདི་ལ་དཔེ་ལོངས་ལ། །ད་གསལ་འགྲིབ་མེད་པའི་སྒོམ་ཞིག་རྒྱོབ།།སྤྱིར་སྤྱོད་པ་སྤྱོད་ཚུལ་མང་ན་ཡང་། །ནང་ལྟ་སྒོམ་བོགས་འབྱིན་སྤྱོད་པའི་སྐབས། །ཁྱོད་སྐྱི་སེར་རླུང་འདིར་དཔེ་ལོངས་ལ། །ད་ངོས་བཟུང་མེད་པའི་སྤྱོད་པ་གྱིས། །སྤྱིར་འབྲས་བུ་ཐོབ་ཚུལ་མང་ན་ཡང་། །ནང་ལྟ་སྒོམ་སྤྱོད་གསུམ་མཐར་ཕྱིན་འབྲས། །དཔེ་སྤྲིན་མེད་མཁའ་ལ་ཉི་ཤར་འདྲ། །རང་གཞན་དོན་ལྷུན་གྲུབ་འབྲས་བུ་ཐོབ། །གླུ་འདི་ཡང་ཚོགས་དྲུག་རང་གྲོལ་གྱིས། །རི་རྨ་ཆེན་མགུལ་ནས་རང་ལ་བླངས། །འདི་མཐོང་དང་ཐོས་ཚད་དད་ཅན་གྱི། །ནང་སེམས་ལ་ཕན་ཐོགས་འབྱུང་བར་ཤོག །དྲིན་ཅན་བླ་མ་ཆོས་རྒྱལ་ཝང་ལ་འདུད།།རི་ཁྲོད་འགྲིམ་པའི་བྱ་བཏང་སྒོམ་ཆེན་ཨང་། །ཁྲག་རུལ་རྣག་རུལ་བསོགས་པའི་རྨ་རུལ་ལ། །ཐུག་གང་རེག་གང་མི་འཇུག་བྱེས་པ་བཞིན། །ལས་ཉོན་སྡུག་བསྔལ་རྩ་བ་སེམས་ཉིད་ལ། །རྟོག་དཔྱོད་མི་བྱེད་ཧོན་ནེ་བསྡད་ན་འཕུང་། །ཟ་བྱིན་པགས་པ་གྱོང་བོ་ཐར་བཅད་ནས།།382

པགས་མཉེད་མཁས་པས་མཉེས་པའི་དཔེ་བཞིན་དུ། །ཚོགས་གསོག་བྱེད་བཞིན་སེམས་ཉིད་གྱོང་བོ་ཁོ། །ལུང་རིག་བརྒྱ་ཕྲག་སྤྲོས་ལ་བདར་ཤ་ཆོད། །མཉེད་འོང་ཚར་ནས་མཉེ་བ་ངལ་བའི་རྒྱུ། །འོན་ཀྱང་ཆུ་ཐིགས་ལྷུང་ན་མཉེ་དགོས་བཞིན། །བདར་ཤ་ཆོད་ནས་དཔྱད་པ་ངལ་བའི་རྒྱུ། །འོན་ཀྱང་ཆགས་ཞེན་བྱུང་ན་དཔྱད་འཇོག་བཟང་།།ཁྱི་རྒན་ཁ་སྒོར་གང་བྱུང་ཟ་བ་བཞིན།།མི་རྟོག་ཐམས་ཅད་བསྒོམ་དུ་བཟུང་ན་འཕུང་། །ངང་བས་ཆུ་ལས་འོ་མ་ལེན་པ་བཞིན། །རྟོག་མེད་སྟོང་གསལ་ཟང་ཐལ་རྗེན་པ་སྐྱོངས། །གླུ་འདི་ཉིན་ཞིག་རང་ལ་ཕན་ཕྱིར་བླངས། །ཐོས་ཚད་རྣམས་ཀྱི་རྒྱུད་ལ་ཕན་པར་ཤོག །ཆོས་ཀྱི་རྒྱལ་པོ་གཏན་གྱི་སྐྱབས། །སྐྱབས་སུ་མཆིའོ་བྱེན་གྱིས་རློབས། །སེམས་ཉིད་ནམ་མཁའ་ས་གཞི་དང་། །རྒྱ་མཚོ་བཞིན་དུ་རྒྱ་ཆེ་བའི། །རྫོགས་པ་ཆེན་བོའི་རྣལ་འབྱོར་པ། །གངས་ཅན་བོད་ཀྱི་གླུ་དབྱངས་མཁན།།བྱ་བཏང་ཚོགས་དྲུག་རང་གྲོལ་ངས།།ཤོག་དྲིལ་བཞིན་དུ་སེམས་ཀུམ་པ། །བླ་མའི་ཐབས་མཁས་གདམས་ངག་གིས། །དབེན་པར་བསྡད་ནས་བདར་ཤ་བཅད། །གམ་ཀུམ་མེད་པར་ཐང་ཆོད་ནས། །ད་ནི་བདར་ཤ་ཆོད་ཡག་རེད། །ནམ་ཞིག་མཉམ་པར་བཞག་ན་ཡང་། །གང་ཞིག་ཅིག་ལ་ལྷོད་ལྷོད་ལྷོད། །ཕྱམ་ཕྱམ་མི་རེ་རེ་བྱེད་གདའ། །འཁོར་བ་ཟེར་བའི་383

འཇིགས་པོ་ཆེ། །སྤང་མ་དགོས་པར་རྒྱུན་དུ་ཤར། །སངས་རྒྱས་ཟེར་བའི་སྒྲ་བོ་ཆེ། །བཙལ་མ་དགོས་པར་རང་ལས་བྱུང་། །སྟོང་ཉིད་བསྒོམས་པས་སྙིང་རྗེ་ཁོ། །བསྒོམ་མ་དགོས་པར་ཤུགས་ཀྱིས་སྐྱེས། །གཉིས་ཀ་མ་བུ་བཞིན་དུ་གདའ། །ངོ་མཚར་རྨད་བྱུང་སྐལ་བ་བཟང་། །རྫོགས་ཆེན་རྣལ་འབྱོར་གསར་བ་ཚོ། །དབེན་པར་རྫོགས་ཆེན་སྒོམ་པའི་དུས། །ཐོག་མར་སེམས་ཀྱིས་རྩད་གཅོད་གྱིས། །སྐྱེ་མེད་སྟོང་བར་ཁོ་ཐག་ཆོད། །གཅོད་མཁན་དེ་ཡང་སེམས་ཡིན་པས། །རང་བཞིན་གྲུབ་པ་ཨེ་འདུག་ལྟོས། །བལྟས་པས་ཅི་ཡང་མི་མཐོང་ཚེ། །སྤྲོས་པ་མང་བོའི་ཁ་དགོས་མེད། །མ་མཐོང་བ་དེའི་ངང་དུ་སྒྱུར། །བསྒྱུར་ཚེ་ས་ལེ་སང་ངེ་བ། །ཏྲིག་གེ་རྗེན་ནས་ཡེ་རེ་བ། །བསྒོམ་མེད་རྫོགས་ཆེན་ལྟ་བ་ཡིན། །ཡེངས་མེད་སྐྱོངས་ད་ང་ཨེ་མ་ཧོ། །གླུ་འདི་ཐོས་ཚད་རྫོགས་ཆེན་པ། །གསར་བུ་རྣམས་ལ་ཕན་པར་ཤོག །ཆོས་ཀྱི་རྒྱལ་པོར་གུས་པས་འདུད།།ཨེ་མ་སྐལ་ལྡན་རིགས་ཀྱི་བུ། །ལུས་པོ་གཡོ་འགུལ་མེད་པར་སྡོད། །ངག་གིས་སྨྲ་བ་ཐམས་ཅད་ཆོད། །མིག་གཉིས་མ་བཙུམ་ཧྲིག་གེ་ཞོག །ཁ་རླུང་ཤུགས་ཆུང་དལ་བར་གྱིས། །སེམས་ཀྱིས་སྣང་གྲགས་གང་ལ་ཡང་།།འདི་ཞེས་འཛིན་པ་མེད་པར་ཞོག །ལུས་ངག་ཡིད་གསུམ་ཁོང་ལྷོད་ནས། །སོས་དལ་ལྷན་ནེ་བསྡད་པའི་ཚེ། །རྣམ་རྟོག་མེད་པར་ཀྱི་384

ལེར་གནས། །གང་ཡང་མི་མཐོང་བརྗོད་མི་ཤེས། །ས་ལེ་སང་ངེ་ཧྲིག་གེ་བ། །སྤྲིན་མེད་སྟོན་གྱི་མཁའ་འདྲ་བ། །སེམས་ཀྱི་གནས་ལུགས་རྗེན་པ་ཡིན། །དེ་ཡི་ངང་ལ་གནས་པར་གྱིས། །འདི་ཐོས་རྒྱུད་ལ་ཕན་པར་ཤོག །ཆོས་ཀྱི་རྒྱལ་པོར་གསོལ་བ་འདེབས། །ཨེ་མ་སྐལ་ལྡན་སློབ་མ་རྣམས།།ལུས་པོ་འགུལ་མེད་ཅོག་གེ་ཞོག །ངག་གི་སྨྲ་མེད་ཅོག་གེ་ཞོག །སེམས་ཉིད་རྟོག་མེད་ཅོག་གེ་ཞོག །ཅོག་བཞག་གསུམ་གྱི་སྒོ་ནས་སེམས། །གནས་ལུགས་ཇི་བཞིན་མཐོང་བར་འགྱུར། །རྣམ་རྟོག་བྱུང་ན་གླང་བོ་ཆེར། །ཚེར་མ་ཟུག་ཀྱང་རྩོལ་མེད་བཞིན། །རྟོག་མེད་ཧད་དེ་ཁྱད་དེ་ཞོག །བཞག་ན་ཆུ་རྙོག་དྭངས་པ་ན། །ཆུ་ཡིས་རང་མདོག་སྟོན་པ་བཞིན། །ཕྲ་རགས་རྣམ་རྟོག་ཀུན་འགགས་ཚེ། །གསལ་སྟོང་བདེ་ཉམས་ཤུགས་ཀྱིས་འཆར། །ཤར་བ་དེ་ནི་འགག་མི་དགོས།།གསལ་སྟོང་བདེའོ་སྙམ་པ་ཞིག །བྱུང་ན་དེ་ཀ་རྣམ་རྟོག་ཡིན། །རྣམ་རྟོག་དེ་ཀ་བོར་ལ་ཐོངས །དུས་དང་རྣམ་པ་ཐམས་ཅད་དུ། །རྣམ་རྟོག་ཕྲ་རགས་གང་སྐྱེས་བོར། །བསྒོམ་མེད་ཧད་དེ་ཕྱད་དེ་སྡོད། །སེམས་ངོ་གསལ་སྟོང་འདིའོ་ཞེས།།བློ་ཡི་གཏད་ས་ཞིག་བྱུང་ན།།དེ་ཡང་རྣམ་རྟོག་ཡིན་པས་ན། །དེ་ཀ་རང་སར་ཞི་བར་གྱིས། །གནས་འདུག་འཕྲོས་བཞག་སྙམ་པ་ཞིག །བྱུང་ན་དེ་ཀ་རྣམ་རྟོག་ཡིན། །དེ་ཡང་རང་385

སར་ཞི་བར་གྱིས།།བྱིང་རྒོད་དབང་དུ་ཨེ་སོང་དང་།།ཨེ་འགྲོ་སྙམ་པ་ཞིག་སྐྱེས་ཀྱང་། །དེ་ཡང་རྣམ་རྟོག་ཡིན་པས་ན། །དེ་ཀ་བོར་ལ་ལྷན་ནེར་སྡོད།།གཞན་ཡང་བཟང་ངན་སྣ་ཚོགས་ཀྱི།།ཉམས་སྣང་ཅི་བྱུང་དགག་མི་དགོས། །དེ་དང་འདི་བྱས་འཛིན་པ་ཞིག །བྱུང་ན་དེ་ཀ་རྣམ་རྟོག་ཡིན། །དེ་ཡང་ལིངས་ཀྱིས་བོར་ལ་ཐོངས།།རྣམ་རྟོག་ཕྲ་རགས་ཅི་བྱུང་ཡང་།།གཉེན་པོ་གཞན་ཅང་བཙལ་དགོས་མེད། །དྲན་རྟོག་མེད་པར་ཧད་དེ་ཞོག །རྣམ་རྟོག་རང་སར་ཞི་བར་འགྱུར། །མདོར་ན་རྣམ་རྟོག་བཟང་བོ་རྟས། །མི་ཁུག་པ་ཞིག་བྱུང་ཡང་བོར། །དུས་དང་རྣམ་པ་ཐམས་ཅད་དུ།།མི་རྟོག་ངང་དུ་ལྷན་ནེར་གནས། །གནས་ཚེ་དཔེར་ན་ཆུ་རྙོག་ཅིག །མ་རྙོག་བཞག་ན་ས་རྡུལ་དྭངས། །དྲི་མེད་ཆུ་ཡི་རང་མདོག་མཐོང་། །གཟུགས་སྙན་སྣ་ཚོགས་འཆར་བ་ལྟར། །ཉོན་མོངས་རྣམ་པར་རྟོག་པ་ཡིས། །སེམས་ཉིད་འོད་གསལ་བསླད་འདུག་པས། །ཕྲ་རགས་རྣམ་རྟོག་ཐམས་ཅད་བོར། །མི་རྟོག་ངང་དུ་ལྷན་ནེ་གནས། །བསྡད་ན་རྣམ་རྟོག་ཀུན་ཞི་ཚེ། །ཀ་དག་སེམས་ཉིད་འོད་གསལ་མཐོང་། །ཉམས་སྣང་རྣམ་པ་སྣ་ཚོགས་འབྱུང་། །འདི་ཐོས་རྒྱུད་ལ་ཕན་པར་ཤོག །ཆོས་ཀྱི་རྒྱལ་པོར་གུས་པས་འདུད། །སེམས་ལ་འཁོར་འདས་ཀུན་རྫོགས་པའི།།རྫོགས་པ་ཆེན་པོའི་རྣལ་འབྱོར་པ།།ཚོགས་དྲུག་386

རང་གྲོལ་ཞེས་བྱ་ངས། །དོན་དམ་རྡོ་རྗེའི་གླུ་ཆུང་འཐེན། །ཨེ་མ་རང་གི་སེམས་ཉིད་ཀྱི། །ངོ་བོ་ཡེ་ནས་སྟོང་བ་ཉིད། །ཡ་ཀི་སངས་རྒྱས་ཞིང་ཁམས་ནས། །མ་ཀི་དམྱལ་བ་ཡན་ཆད་ལ། །སེམས་ཉིད་སྟོང་བས་ཁྱབ་པར་གདའ། །སྟོང་བ་ཉིད་ལ་མཐའ་དབུས་མེད། །མཐའ་བྲལ་ནམ་མཁའ་ཡངས་པ་འདྲ། །འཁོར་འདས་ཆོས་རྣམས་མ་ལུས་པ། །ཐམས་ཅད་སེམས་ཀྱི་ནང་ན་གནས། །གནས་པའི་འཁོར་འདས་ཆོས་རྣམས་ཀུན། །སྣང་ཙམ་མ་གཏོགས་ངོ་བོ་སྟོང་། །སྣང་སྟོང་ཆུ་ནང་ཟླ་གཟུགས་འདྲ། །བདེ་བ་ཅན་དང་དམྱལ་བ་གཉིས།།རྣམ་པ་བཟང་ངན་ལྟར་སྣང་ཡང་།།ངོ་བོ་སྟོང་བ་བཟང་ངན་མེད། །དེ་ལྟར་ཡེ་ནས་ཡིན་པ་ལ། །ཡིན་པར་ཤེས་ནས་དེའི་ངང་ལ། །ཡང་ཡང་བདག་གིས་གོམས་པས་མཐུས། །ད་ནི་སྲི་ཞིའི་སྤང་བླང་བྲལ། །མྱང་འདས་ཐོབ་ཀྱང་དགའ་རྒྱུ་མེད། །ཞི་བར་གནས་ལ་དགོས་པ་ཆུང་།།འཁོར་བར་འཁྱམས་ཀྱང་སྡུག་རྒྱུ་མེད། །དགའ་བཞིན་འགྲོ་དོན་བྱས་ན་འཚེངས། །མ་རྟོགས་སེམས་ཅན་སྙིང་རེ་རྗེ། །ཕ་མར་མ་གྱུར་གཅིག་ཀྱང་མེད། །ཐམས་ཅད་དྲིན་ཅན་ཤ་སྟག་ཡིན།།ད་ནི་དྲིན་ལན་མཇལ་བའི་ཕྱིར།།མ་གྱུར་འགྲོ་བའི་དོན་ལ་འཇུག །སེམས་ཉིད་གནས་ལུགས་ཇི་བཞིན་རྟོགས། །འབྲལ་མེད་སྐྱོང་བའི་རྣལ་འབྱོར་ངའི། །སེམས་ཉིད་སྟོང་གསལ་ཆོས་སྐུ་ཡིན།།ད་ལྟའི་སྒྱུ་ལུས་གཟུགས་སྐུ་ཡིན། །387

ཆོས་སྐུའི་ངང་ལས་མ་གཡོས་བཞིན། །གཟུགས་སྐུས་འགྲོ་བའི་དོན་ལ་བརྩོན། །ནམ་ཞིག་སྒྱུ་ལུས་གཟུགས་ཀྱི་སྐུ། །འཆི་བ་འོད་གསལ་ཆོས་སྐུར་བསྡུ། །ཆོས་སྐུའི་དབྱིངས་ལས་གཟུགས་སྐུར་ལྡང་། །སླར་ཡང་འགྲོ་དོན་དཔག་མེད་བྱེད། །གནས་ལུགས་རྟོགས་པའི་རྣལ་འབྱོར་ང་། །འཁོར་བར་ཁོར་ཡུག་འཁྱམས་ན་ཡང་།།ཉམ་ང་བག་ཚ་སྤུ་ཙམ་མེད།།སྐུ་གསུམ་འཁོར་ལོ་བསྐོར་བ་ཡིན། །འཆི་བ་འོད་གསལ་ཆོས་སྐུ་ཡིན། །བར་དོའི་སྒྱུ་ལུས་ལོངས་སྐུ་ཡིན། །སྐྱེ་བ་ལེན་པ་སྤྲུལ་སྐུ་ཡིན། །ད་ནི་སྐུ་གསུམ་འཁོར་ལོ་བསྐོར། །མ་གྱུར་འགྲོ་བའི་དོན་ལ་བརྩོན། །དཔེར་ན་སྒྱེ་ཞབས་རྡུལ་སྤྲུགས་བཞིན།།འཁོར་བ་དོང་ནས་མ་སྤྲུགས་བར།།འགྲོ་བའི་དོན་ལ་བརྩོན་པར་སྨོན།།སྨོན་པ་བཞིན་དུ་འགྲུབ་གྱུར་ཅིག །ཐུགས་མཁའ་ལྟར་སྟོང་ཞིང་ཤེལ་ལྟར་དྭངས། །རང་སེམས་ངོ་སྤྲོད་པའི་ཆོས་རྒྱལ་ལ། །བདག་མོས་གུས་དྲག་པོས་གསོལ་བ་འདེབས། །སེམས་གནས་ལུགས་རྟོགས་པར་བྱེན་གྱིས་རློབས། །སྤྲིན་དཀར་ནག་འཇའ་ཚོན་རི་མོ་གསུམ།།དུས་དང་པོ་བྱུང་ཡང་མཁའ་ལས་བྱུང་། །དུས་བར་དུ་གནས་ཀྱང་མཁའ་ལ་བརྟེན།།མཐར་ཐིམ་ཡང་མཁའ་ལ་ཐིམ་པར་འགྱུར། །འོད་འོད་ཟེར་འོད་ཀྱི་གུར་ཁང་གསུམ། །དུས་དང་པོ་བྱུང་ཡང་ཉི་ཟླས་བྱུང་། །དུས་བར་དུ་གནས་ཀྱང་ཉི་ཟླར་བརྟེན།།མཐར་ཐིམ་ཡང་ཉི་ཟླར་ཐིམ་388

པར་འགྱུར།།མདོག་རབ་མཛེས་མེ་ཏོག་རྩི་ཤིང་གསུམ།།དུས་དང་པོ་བྱུང་ཡང་རི་ལས་བྱུང། །དུས་བར་དུ་གནས་ཀྱང་རི་ལ་བརྟེན། །མཐར་ཐིམ་ཡང་རི་ལ་ཐིམ་པར་འགྱུར། །རླབས་ཆེན་པོ་ཆུང་ངུ་ཆུ་ལྦུར་གསུམ། །དུས་དང་པོ་བྱུང་ཡང་མཚོ་ལས་བྱུང་།།དུས་བར་དུ་གནས་ཀྱང་མཚོ་ལ་བརྟེན། །མཐར་ཐིམ་ཡང་མཚོ་ལ་ཐིམ་པར་འགྱུར། །ཕྱི་སྣང་གྲག་ནང་གི་རྣམ་རྟོག་གསུམ། །དུས་དང་པོ་བྱུང་ཡང་སེམས་ལས་བྱུང་། །དུས་བར་དུ་གནས་ཀྱང་སེམས་ལ་བརྟེན། །མཐར་ཐིམ་ཡང་སེམས་སུ་ཐིམ་པར་འགྱུར། །ཆོས་ཐམས་ཅད་རང་གི་སེམས་ཀྱི་འཕྲུལ། །སེམས་སྟོང་གསལ་ངང་ལ་མཉམ་པར་ཞོག །གཞན་མ་རྟོགས་འགྲོ་ལ་སྙིང་རྗེ་སྒོམས། །སེམས་བསྐྱེད་ལ་རྒྱལ་སྲས་སྤྱོད་པ་སློབས། །གླུ་འདི་ཡང་རང་ལ་ཨེ་ཕན་ཕྱིར། །རི་གངས་དཀར་རྨ་ཆེན་མགུལ་ནས་བླངས། །དགེ་འདིས་ཀྱང་རང་གཞན་ལ་ཕན་ནས། །སེམས་སྐྱེ་མེད་ཆོས་སྐུ་མངོན་འགྱུར་ཤོག །ཐུགས་མཁའ་ལྟར་སྟོང་་ཞིང་རབ་ཏུ་ཡངས།།ཕ་མ་ལྟར་དྲིན་ཆེ་ཆོས་རྒྱལ་ཝང་།།མགོའི་ཞྭ་ལྟར་སྤྱི་བོའི་རྒྱན་དུ་བཞུགས།།བུས་དྲན་ལྟར་འདུད་དོ་བྱིན་གྱིས་རློབས། །རྗེ་མི་ལ་སྐལ་ལྡན་རྒྱ་མཚོ་སོགས། །རྗེ་གོང་མའི་རྣམ་ཐར་རྗེས་ཞུགས་ནས། །རྗེ་རྨ་ཆེན་བཞུགས་གནས་གངས་རི་ནས། །རྗེ་ཆོས་རྒྱལ་བུ་ངས་གླུ་ཆུང་389

ལེན། །ཁྱོད་ནམ་མཁའ་ཡངས་པར་དཔེ་ཞོག་ལ། །སེམས་མཐའ་དབུས་མེད་པའི་སྒོམ་ཞིག་རྒྱོབ། །ནང་རྣམ་རྟོག་ལྷོ་སྤྲིན་ལྟར་འཁྲིགས་ཀྱང་།།སེམས་ནམ་མཁའ་བཞིན་དུ་བདེ་མོར་བཞུགས།།ཁྱོད་འོད་གསལ་ཉི་མར་དཔེ་ཞོག་ལ།།སེམས་གསལ་འགྲིབ་མེད་པའི་སྒོམ་ཞིག་རྒྱོབ། །ནང་རྣམ་རྟོག་ཉི་ཟེར་ལྟར་འཕྲོ་ཡང་ །སེམས་ཉི་མ་བཞིན་དུ་བདེ་མོར་བཞུགས། །ཁྱོད་རྨ་ཆེན་རི་ལ་དཔེ་ཞོག་ལ། །སེམས་གཡོ་འགུལ་མེད་པའི་སྒོམ་ཞིག་རྒྱོབ། །ནང་རྣམ་རྟོག་རྩི་ཤིང་ལྟར་སྐྱེ་ཡང་།།སེམས་རི་བོ་བཞིན་དུ་བདེ་མོར་བཞུགས། །ཁྱོད་རྒྱ་མཚོ་ཆེན་པོར་དཔེ་ཞོག་ལ།།སེམས་ཁ་གཏིང་མེད་པའི་སྒོམ་ཞིག་རྒྱོབ།།ནང་རྣམ་རྟོག་རྦ་རླབས་ལྟར་འཁྲུགས་ཀྱང་།།སེམས་རྒྱ་མཚོ་བཞིན་དུ་བདེ་མོར་བཞུགས།།གླུ་སྔོན་ཆད་མང་བོ་མང་བོ་བླངས། །གླུ་ལེན་ལ་ཤིན་ཏུ་ཤིན་ཏུ་དགའ། །གླུ་འདི་ཡང་ལྷང་ངེ་ལྷང་ངེ་བླངས། །གླུ་ཐོས་ཚད་ཇེ་སྐྱིད་ཇེ་སྐྱིད་ཤོག།ཅེས་པ་འདི་རྣམས་ཀྱང་ཚོགས་དྲུག་རང་གྲོལ་གྱིས་བླངས་པའོ།།ཆོས་རྒྱལ་ཞབས་ལ་མགོས་ཕྱག་འཚལ།།རྫོགས་པ་ཆེན་པོའི་རྣལ་འབྱོར་པ། །གངས་ཅན་ཁྲོད་ཀྱི་གླུ་དབྱངས་མཁན། །རི་བ་ཚོགས་དྲུག་རང་གྲོལ་ངས། །རེས་འགའ་ནམ་འཆི་ཆ་མེད་བསྒོམ། །ནམ་འཆི་ཆ་མེད་བསྒོམས་ཙ་ན། །འཆི་བདག་ཐག་ཉེར་སླེབས་པ་འདྲ། །ཅི་དྲག་སྙམ་པའི་བློ་སྣ་ཐུང་། །རེས་འགའ་390

འཁོར་བའི་ཉེས་དམིགས་བསྒོམ། །འཁོར་བའི་ཉེས་དམིགས་བསྒོམས་ཙ་ན། །ཉེས་ཅན་བཙོན་རར་ཚུད་པ་འདྲ། །བདེའོ་སྙམ་པ་ཅུང་ཟད་མེད། །རེས་འགའ་འགྲོ་ལ་སྙིང་རྗེ་བསྒོམ། །འགྲོ་ལ་སྙིང་རྗེ་བསྒོམས་ཙ་ན། །བུ་ཆུང་ན་བའི་ཨ་མ་འདྲ། །ཅུང་ཟད་ཡལ་བར་འདོར་སྙམ་མེད།།རེས་འགའ་བླ་མར་གསོལ་བ་གདབ།།བླ་མར་གསོལ་བ་བཏབ་ཙ་ན།།ཁྱེའུས་ཕ་མ་འབོད་པ་འདྲ།།རྗེས་སུ་མི་འཛིན་དོགས་པ་མེད། །རེས་འགའ་ཡི་དམ་བསྐྱེད་རིམ་བསྒོམ། །ཡི་དམ་བསྐྱེད་རིམ་བསྒོམས་ཙ་ན། །འབག་བཟོ་མཁས་པས་འབག་བཞེངས་འདྲ། །བསྐྱེད་རིམ་ཟེར་བ་འདི་ཨང་སྙམ། །རེས་འགའ་གཏུམ་མོའི་བདེ་དྲོད་སྦར། །གཏུམ་མོའི་བདེ་དྲོད་སྦར་ཙ་ན། །ཇ་ཚ་དྲོ་གོས་གྱོན་པ་འདྲ། །དྲོ་ཞིང་བདེ་བའི་ཉམས་དང་ལྡན།།རེས་འགའ་རྫོགས་ཆེན་ལྟ་བ་བསྒོམ། །རྫོགས་ཆེན་ལྟ་བ་བསྒོམས་ཙ་ན།།ཁྱུང་ཆེན་མཁའ་ལ་ལྡིང་བ་འདྲ།།འཁོར་བའི་གཡང་ལ་འཇིགས་པ་མེད། །རེས་འགའ་འོད་གསལ་ཐོད་རྒལ་བསྒོམ། །འོད་གསལ་ཐོད་རྒལ་བསྒོམས་ཙ་ན། །འོག་མིན་ཞིང་དུ་སླེབས་པ་འདྲ། །མྱང་འདས་ཨེ་ཐོབ་རེ་བ་མེད། །རྣལ་འབྱོར་སེམས་མཁར་ཉམས་མྱོང་སྤྲིན། །འཁྲིགས་ཚེ་ཉམས་མགུར་ཆར་བ་བྱུང་། །ཐོས་ཚད་ཤེས་རྒྱུད་ཞིང་ས་བརླན། །ཉམས་རྟོགས་ལོ་ལེགས་འཁྲུངས་པར་ཤོག །ཅེས་པ་འདི་ཡང་ཉམས་མྱོང་མེད་རུང་ཡོད་ཡོད་ལྟར་391

བླངས་པའོ།།ཆོས་རྒྱལ་ཞབས་ལ་གུས་ཕྱག་འཚལ། །རྣལ་འབྱོར་ཚོགས་དྲུག་རང་གྲོལ་ངས།།གང་ཤརྭ་གླུ་དབྱངས་བླངས་ཚད་ཀུན།།འགྲོ་ལ་ཕན་པར་བྱེན་གྱིས་རློབས། །ཕྱེ་མ་ལེབ་ཀྱིས་རྒྱང་རིང་ནས། །ལྷབ་ལྷབ་བྱས་ཚེ་འགའ་ཞིག་གིས།།མཐོང་ནས་གཤོག་པ་ག་ཚོད་ཀྱི།།ལུས་པོ་ཅི་འདྲ་ཞིག་ཡོད་སྙམ།།བརྒྱུགས་ནས་དྲུང་དུ་སོང་ཙ་ན།།ཨ་མེ་ཡ་སྡེབ་ཆེ་གི་སྙམ།།འོན་ཀྱང་ལྟོས་དང་གཤོག་སྟེང་ན། །ངོ་མཚར་རི་མོ་སྣ་ཚོགས་ཡོད། །རྐང་དྲུག་བུང་བས་རྒྱང་རིང་ནས། །སྒྲ་ཆེན་བསྒྲགས་ཚེ་འགའ་ཞིག་གིས། །ཐོས་ནས་སྒྲ་སྐད་ཀ་ཚོད་ཀྱི། །ལུས་པོ་ཅི་འདྲ་ཞིག་ཡོད་སྙམ། །བརྒྱུགས་ནས་དྲུང་དུ་སོང་ཙ་ན། །ཨ་མེ་ཡ་སྡེབ་ཆེ་གི་སྙམ། །འོན་ཀྱང་ལྟོས་དང་ལུས་པོ་ན། །ངོ་མཚར་ཐིག་ལེ་སྣ་ཚོགས་ཡོད། །རྣལ་འབྱོར་ང་ཡིས་རྒྱང་རིང་ནས།།གླུ་དབྱངས་འཐེན་ཚེ་འགའ་ཞིག་གིས།།གོ་ནས་མགུར་འབུམ་ཀ་ཚོད་ཀྱི། །ཉམས་རྟོགས་ཅི་འདྲ་ཞིག་ཡོད་སྙམ། །བརྒྱུགས་ནས་དྲུང་དུ་སོང་ཙ་ན། །ཨ་མེ་ཡ་སྡེབ་ཆེ་གི་སྙམ། །འོན་ཀྱང་ལྟོས་དང་མགུར་འབུམ་ན། །ངོ་མཚར་མགུར་མ་སྣ་ཚོགས་ཡོད། །མགུར་འབུམ་མཐོང་ཐོས་དྲན་རེག་དང་། །འབྲི་འདོན་ཀློག་འཆང་བྱེད་ཚད་ཀུན། །གནས་སྐབས་བདེ་ཞིང་སྐྱིད་པ་དང་། །མཐར་ཐུག་སངས་རྒྱས་ཐོབ་པར་སྨོན། །སྨོན་བཞིན་392

མྱུར་དུ་འགྲུབ་གྱུར་ཅིག །སྨོན་བཞིན་འགྲུབ་ན་དགའ་བ་ལ། །སྨོན་བཞིན་འགྲུབ་ན་སྐྱིད་པ་ལ། །སྨོན་བཞིན་དཀོན་མཆོག་མཐུས་འགྲུབ་ཤོག །དེ་སྐད་སྨོན་པའི་དགེ་བ་དེས། །དེ་ཉིད་མ་རྟོགས་འགྲོ་བ་ཀུན། །ཀུན་ཏུ་བཟང་བོའི་གོ་འཕང་ལ། །ལ་འུར་སོན་པའི་བཀྲ་ཤིས་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་བྲིས་པའོ།།རྣལ་འབྱོར་གྱི་དབང་ཕྱུག་རྗེ་བཙུན་ཞབས་དཀར་རྡོ་རྗེ་འཆང་ཆེན་པོས་མཆོག་དམན་བར་མའི་གདུལ་བྱར་གང་འཚམ་གྱི་རྡོ་རྗེའི་མགུར་དཔག་ཏུ་མེད་པ་བཞེངས་པ་ཡི་གེར་འཁོད་པའི་ནང་ཚན་་་་་་་་་་ལས།།ས་བཅུའི་དབང་ཕྱུག་རྨ་ཆེན་སྦོམ་རའི་གངས་རིའི་མགུལ་ནས་བཞེངས་པའི་སྐོར་རོ།།393

བྲག་དཀར་སྤྲེལ་རྫོང་དང་ཀྱ་ཕུག་པདྨ་རྫོང་དང་ཟྭ་ལུང་སོགས་ནས་བཞེངས་པའི་སྐོར།དབུ་རྫོགས་ཕྱག་ཆེན་གཅོད་རྒྱུད་བླ་མ་རྣམས། །དབུ་མའི་ཡར་སྣེ་སྤྱི་བོའི་རྒྱན་དུ་བཞུགས། །ཕུན་ཚོགས་ཚོགས་གཉིས་མཐར་ཕྱིན་སངས་རྒྱས་ཀྱི། །གསུང་རབ་རབ་འབྱམས་གདམས་པར་འཆར་དུ་གསོལ། །བྲག་དཀར་ཤེལ་དཀར་སྤུངས་འདྲའི་སྤྲེལ་རྫོང་ནས། །སེམས་དཀར་རྣམ་དཀར་དགེ་སྒྲུབ་རྣལ་འབྱོར་ངར། །ངེས་ངེས་ཁྲིག་ཁྲིག་ཉམས་མྱོང་མ་མཆིས་ཀྱང་། །ལེགས་ལེགས་འགྲིག་འགྲིག་ཉམས་མགུར་ལྷང་ལྷང་ལེན། །ཡང་དག་དག་སྣང་དད་གུས་ཤེས་རབ་ཅན། །བུ་རྣམས་རྣམ་དག་དད་པས་གླུ་འདིར་ཉོན། །བཀའ་འགྱུར་བསྟན་འགྱུར་བོད་ཀྱི་མཁས་གྲུབ་ཀྱིས། །བཀའ་འགྱུར་བསྟན་བཅོས་བརྩམས་ལ་དཔེ་ལྟོས་གྱིས། །སངས་རྒྱས་གསུང་ལ་ལན་གཅིག་མ་བལྟས་ན། །སངས་རྒྱས་བསྟན་ལ་མཇལ་བ་དགོས་པ་ཆུང་། །ཤེས་རབ་རྟ་ཕོར་ལེ་ལོའི་སྒྲོག་མ་རྒྱག །གསུང་རབ་དགོངས་འགྲེལ་ཐང་ལ་གཅིག་རྒྱུགས་394

ཨང་། །བཀའ་དང་བསྟན་བཅོས་བལྟས་ན་པན་ཡོན་ཆེ། །བཀའ་སྲུང་དམ་ཅན་རྒྱ་མཚོས་སྲུང་སྐྱོབ་མཛད། །ཡ་མཚན་ཆེ་བའི་མདོ་རྒྱུད་བསྟན་བཅོས་ལ། །ཉིན་མཚན་མེད་པར་དབེན་པ་བསྟེན་ལ་གཟིགས། །ཆོས་ཤེས་ཆོས་རྣམས་གཞན་ལ་འཆད་ཤེས་བཞིན། །ཆོས་མིན་ཆོས་པས་བྱས་ན་ལྟས་ངན་ཡིན། །ཐོས་པ་བྱས་པ་ཁོ་ནས་མ་ཚིམས་པར། །ཐོས་བསམ་སྒོམ་གསུམ་སྒོ་ནས་རང་རྒྱུད་ཐུལ། །གླུ་འདི་ཐོགས་མེད་བླངས་དགེས་འགྲོ་རྣམས་ཀྱི། །ཀླུ་སྒྲུབ་ཐོགས་མེད་རྣམ་ཐར་ཟིན་ཕྱིར་བསྔོ། །ཞེས་པ་འདི་ཡང་སློབ་བུ་ཡོངས་ལ་གངས་ཅན་བོད་ཀྱི་གླུ་དབྱངས་མཁན་ཚོགས་དྲུག་རང་གྲོལ་གྱིས་བྲག་དཀར་སྤྲེལ་རྫོང་ནས་སྨྲས་པའོ། །མ་བཞིན་བཞིན་མདངས་འཛུམ་ནས་ཕར་ཕྱིན་དང་། །མ་སྨིན་སྨིན་པར་བྱེད་པའི་གསང་སྔགས་དབང་། །མ་གྲོལ་གྲོལ་བྱེད་བསྐྱེད་རྫོགས་རྫོགས་ཆེན་ཁྲིད། །མ་ལུས་ལུས་མེད་གནང་མཁས་བླ་མར་འདུད། །བྲག་དཀར་དཀར་ཕྱོགས་ལྷ་གནས་སྤྲེལ་རྫོང་ནས། །སེམས་དཀར་དཀར་ཆོས་སྒྲུབ་པའི་རྣལ་འབྱོར་ངས། །རྣམ་དཀར་དཀར་བོའི་དགེ་བསྐུལ་རྒྱང་གླུ་ལེན། །ལས་དཀར་དཀར་བོའི་སེམས་ཀྱིས་སྒྲུབ་རྣམས་ཉོན། །ཡ་མཚན་མཚན་ལྡན་བླ་མ་དམ་པ་ཡིས། །ཅི་གསུངས་གསུང་བཞིན་བསྒྲུབས་ན་རང་ཉིད་ཀྱིས། །ཅི་བསམས་བསམ་དོན་ཐམས་ཅད་ཆོས་བཞིན་དུ། །འགྲུབ་ངེས་ངེས་ཚིག་ཡིན་པས་གལ་ཆེ་ཨང་། །ནམ་ཡང་ཡང་ཡང་མི་395

རྙེད་མི་ཡི་ལུས། །ལུས་འདི་འདི་བཞིན་མི་རྟག་མྱུར་དུ་འཇིག །འཇིག་ཆེ་ཚེ་འདིའི་རྒྱུ་ནོར་ཟས་གསུམ་མི། །མི་ཕན་ཕན་ངེས་ཆོས་ཡིན་ཚེ་བློས་ཐོངས། །ལས་དཀར་དཀར་བོའི་སེམས་ཀྱིས་ལེགས་བསྒྲུབས་ན། །འོད་དཀར་དཀར་བོའི་ལམ་བརྒྱུད་གྱེན་དུ་འགྲོ། །ལས་ནག་ནག་པོའི་སེམས་ཀྱིས་བསྒྲུབས་གྱུར་ན། །མུན་ནག་ནག་པོའི་ལམ་བརྒྱུད་ཐུར་དུ་འགྲོ། །དཀར་ཆོས་ཆོས་མིན་མི་དགེ་གང་བྱས་ཀྱི། །རྣམ་སྨིན་སྨིན་པའི་ཚུལ་རྣམས་ཞིབ་ཏུ་སོམས། །དུས་ཀུན་ཀུན་ལ་གནོད་འཚེ་མ་བྱེད་པར། །ཅི་ཕན་ཕན་ཐོགས་མཛོད་དང་འདི་ཕྱིར་བདེ། །འཁོར་བ་པ་ལ་བདེ་བ་ཅུང་ཟད་མེད། །སྐྱབས་མཆོག་མཆོག་གསུམ་བསྟེན་ལ་སྐྱབས་འགྲོ་རེམ། །གཏན་བདེ་བདེ་བ་ཅན་གྱི་ཞིང་ལ་སོགས། །རྣམ་དག་དག་ཞིང་ཞིག་ལ་ཡིད་སྨོན་གྱིས། །ཨ་མ་མ་བྱས་སེམས་ཅན་གཅིག་ཀྱང་མེད། །བྱས་ཚེ་ཚེ་འདིའི་མ་བཞིན་དྲིན་ཆེ་བས། །ཕན་སེམས་སེམས་བསྐྱེད་མཛད་ནས་དུས་ཀུན་ཏུ། །ཅི་ཕན་ཕན་ཐོགས་བྱེད་པ་ཤིན་ཏུ་གཅེས། །མ་དད་དག་པའི་སྣང་བར་བསྒྱུར་མཛད་པའི། །བསྐྱེད་རྫོགས་རྫོགས་ཆེན་གདམས་པ་ཉམས་སུ་ལོངས། །བླངས་ན་ན་འཆིའི་དུས་སུ་འཇའ་འོད་སོགས། །གྲོལ་རྟགས་རྟགས་བཟང་དང་བཅས་གཤེགས་པར་འགྱུར། །ཐུབ་བསྟན་བསྟན་འཛིན་བཞུགས་གནས་སྤྲེལ་རྫོང་ནས། །འདི་བླངས་བླངས་396

པའི་རྣམ་དཀར་དགེ་བའི་མཐུས། །རྒྱལ་བསྟན་བསྟན་འཛིན་ས་སྟེང་ཡུན་རིང་གནས། །འགྲོ་རྣམས་རྣམ་མཁྱེན་གོ་འཕང་ཐོབ་པར་ཤོག །ཅེས་པ་འདི་ཡང་སློབ་བུ་འགྱུར་མེད་ཀྱིས་བསྐུལ་ངོར་གངས་ཅན་བོད་ཀྱི་གླུ་དབྱངས་མཁན་གྱིས་བྲག་དཀར་སྤྲེལ་རྫོང་ནས་སྨྲས་པའོ། ། ་མཚན་ལྡན་གྱི་བླ་མ་སྤྱི་བོར་བཞུགས། །གུས་ལྡན་གྱི་གྲོགས་ལ་ཐུགས་རྗེས་གཟིགས། །དོན་ལྡན་གྱི་གླུ་དབྱངས་སྙན་མོ་ལ། །སྐལ་ལྡན་གྱེ་གྲོགས་རྣམས་མ་ཡེངས་ཉོན། །ཁྲིམས་ལྡན་གྱི་དམ་པའི་རྣམ་ཐར་བཞིན། །ཆོས་ལྡན་གྱི་བྱ་བ་བྱེད་འདོད་ན། །མཚན་ལྡན་གྱི་བླ་མ་ཚུལ་བཞིན་བསྟེན། །བརྒྱུད་ལྡན་གྱི་མདོ་སྔགས་གདམས་པ་ཉོན། །སྐྱོན་ལྡན་གྱི་ཡུལ་གྲོང་ནོར་རྫས་སྤོངས། །བྱེན་ལྡན་གྱི་རི་ཁྲོད་དབེན་པ་སྟེན། །བློ་ལྡན་གྱི་ཆོས་མཐུན་གྲོགས་དང་འགྲོགས། །འབྱོར་ལྡན་གྱི་མི་ལ་སྒྲུབ་བརྒྱགས་སློངས། །བདེ་ལྡན་གྱི་ཞིང་དུ་སྐྱེ་རྒྱུ་སྒྲུབས། །སྡུག་ལྡན་ཀྱི་ངན་སོང་རྒྱུ་རྣམས་དོར། །སྣོད་ལྡན་གྱི་སློབ་མ་རྗེས་སུ་ཟུངས། །དད་ལྡན་གྱི་ཕོ་མོར་དམ་ཆོས་ཤོད། །རིགས་ལྡན་གྱི་གྲོགས་པོ་ཐམས་ཅད་ཀྱིས། །དོན་ལྡན་ཞིག་མི་ལུས་ཐོབ་དུས་མཛོད། །བསིལ་ལྡན་གྱི་བོད་ཡུལ་གླུ་བ་ངས། །དམ་ལྡན་གྱི་གྲོགས་ལ་ཕན་པའི་གླུ། །བྱེན་ལྡན་གྱི་སྤྲེལ་རྫོང་གནས་ནས་བླངས། །ཤེས་ལྡན་གྱི་འགྲོ་ལ་ཕན་པར་ཤོག །ཅེས་པ་འདི་ཡང་གངས་ཅན་བོད་ཀྱི་གླུ་དབྱངས་མཁན་གྱིས་བྲག་དཀར་སྤྲེལ་རྫོང་ནས་སྨྲས་པའོ། །397

དམིགས་མེད་བརྩེ་བ་དྲི་མེད་མཁྱེན་པ་ཅན། །མཚུངས་མེད་བླ་མར་ཟོལ་མེད་གུས་ཕྱག་འཚལ། །འཆད་མེད་ཐོགས་མེད་རྨ་ཆུའི་རྒྱུན་བཞིན་དུ། །འཛད་མེད་ངལ་མེད་རྣལ་འབྱོར་གླུ་དབྱངས་འཐེན། །མི་མེད་དབེན་པའི་རི་ཁྲོད་ཉམས་དགའ་ན། །གྲོགས་མེད་གཅིག་པུར་འདུག་པའི་བྱ་བཏང་ཉོན། །བསླུ་མེད་བླ་མ་དཀོན་མཆོག་རིན་པོ་ཆེ། །འབྲལ་མེད་སྤྱི་བོའི་གཙུག་ཏུ་ཁུར་ཅིག་ཨང་། །འཁྲུལ་མེད་དམ་ཆོས་མཉམ་ཐོབ་གྲོགས་པོ་ལ། །སེལ་མེད་དད་གུས་དག་སྣང་གྱིས་ཤིག་ཨང་། །གྲངས་མེད་ཕན་བཏགས་མ་གྱུར་འགྲོ་རྣམས་ལ། །ཚད་མེད་སྙིང་རྗེ་བསྐྱེད་ལ་ཕན་ཐོགས་ཨང་། །ནོར་མེད་ལམ་བཟང་མདོ་རྒྱུད་མན་ངག་ལ། །ཡེངས་མེད་ཐོས་བསམ་ནན་ཏན་གྱིས་ཤིག་ཨང་། །དོན་མེད་ཚེ་འདིའི་བྱ་བ་བློས་ཐོངས་ལ། །གཡེལ་མེད་རྩེ་གཅིག་སྒོམ་ལ་བརྩོན་ཅིག་ཨང་། །དཔག་མེད་ཡོན་ཏན་གཞི་རྟེན་སྡོམ་པ་གསུམ། །ཉམས་མེད་སྲོག་ལས་གཅེས་པར་སྲུངས་ཤིག་ཨང་། །ཐོགས་མེད་ཨང་དྲུག་གླུ་དབྱངས་བླངས་པ་འདིས། །བྱར་མེད་ཚོགས་དྲུག་རང་གྲོལ་ལ་ཕན་ཤོག །རྨོངས་པ་བ་ལང་ལྟ་བུའི་བདག་བློ་ཆོས། །བསྒྱུར་མཁས་མཁས་བཙུན་བཟང་འཛོམས་བླ་མར་འདུད། །ཕན་ཐོགས་ཐོགས་ཚད་བྱེད་པའི་ཡོན་བདག་གིས། །ལྷ་ཆོས་ཆོས་བཞིན་ནུས་པར་398

བྱིན་གྱིས་རློབས། །གང་འདོད་འདོད་ལྟར་ཕངས་མེད་སྟེར་མཁན་གྱི། །ཡོན་བདག་བདག་གི་གླུ་དབྱངས་འདི་ལ་ཉོན། །མི་ལུས་ལུས་རྟེན་གཞན་ལས་ཁྱད་པར་འཕགས། །མི་རྙེད་རྙེད་དུས་ཆོས་གྱིས་ཡོན་བདག་ཨང་། །རྟག་འཛིན་འཛིན་ཆགས་ཆེ་ན་ཆོས་མི་དྲན། །མི་རྟག་རྟག་ཏུ་སོམས་ཤིག་ཡོན་བདག་ཨང་། །དབེན་གནས་གནས་པ་བདག་གིས་སྙན་པའི་གླུ། །འདི་བླངས་བླངས་པའི་དགེ་བ་ལ་བརྟེན་ནས། །ཆོས་མཐུན་མཐུན་རྐྱེན་སྒྲུབ་པའི་ཡོན་བདག་གི །ཚོགས་རྣམས་རྣམ་པ་ཀུན་ཏུ་བདེ་སྐྱིད་ཤོག །ཨེ་མ་མ་གྱུར་འགྲོ་འདྲེན་རྒྱལ་སྲས་མཆོག །བླ་མ་མ་བཞུགས་ ་ཐུགས་རྗེའི་ཕྱག་རྐྱོངས་ལ། །ཕ་མ་མ་རིག་ཉོན་མོངས་དབང་གྱུར་རྣམས། །ལྷག་མ་མ་ལུས་བདེ་ཆེན་ཞིང་དུ་དྲོངས། །དར་དཀར་འཕྱར་འདྲའི་བྲག་དཀར་སྤྲེལ་རྫོང་ན། །ལུས་དཀར་རྒོད་འདྲའི་བྱ་བཏང་རི་ཁྲོད་པས། །རབ་དཀར་སེམས་ཀྱིས་རྒྱང་གླུ་རིང་བོ་ལེན། །རྣམ་དཀར་དགེ་སྒྲུབ་རྒྱང་ན་གནས་ཀྱང་ཉོན། །མི་མངོན་ཆོས་དབྱིངས་ནམ་མཁའ་ཡངས་པ་ན། །ཕྱོགས་བཅུའི་རྒྱལ་བ་སྲས་བཅས་ཉི་མ་བཞུགས། །བླ་མ་མེ་ཤེལ་བཟང་བོར་བསྟེན་ནུས་ན། །ཡོན་ཏན་མེ་ཞིག་རང་རྒྱུད་སྤྲ་བར་འཕོ། །མི་ལུས་རྙེད་དཀའ་དོན་ཆེའི་ཁང་བ་ན། །འཇིག་སླ་ཆོས་ལ་བསྐུལ་བའི་ཕ་མ་ཡོད། །འགྲོགས་ནས་སྡིག་སྤོང་དགེ་སྒྲུབ་སོ་ནམ་རེམ། །མངོན་399

མཐོའི་བདེ་དགའ་ལོངས་སྤྱོད་འཛད་མེད་འབྱུང་། །ངེས་འབྱུང་རྣམ་དག་རྒྱལ་མཚན་རྩེ་མོ་ན། །བསླབ་གསུམ་ཡིད་བཞིན་ནོར་བུ་བསམ་འཕེལ་ཡོད། །ཉམས་ལེན་རྩེ་གཅིག་གསོལ་བ་འདེབས་ནུས་ན། །ངེས་ལེགས་ཐར་བ་ཙམ་གྱིས་དགོས་འདོད་འབྱུང་། །བྱམས་དང་སྙིང་རྗེའི་བྲག་དམར་ཁྱུང་ཚང་ན། །བྱང་ཆུབ་སེམས་མཆོག་བྱ་རྒྱལ་ཁྱུང་ཕྲུག་ཡོད། །ཚུལ་ཁྲིམས་རྣམ་གསུམ་མས་དྲོད་ཟས་བྱེན་ན། །ཐབས་ཤེས་གཤོག་རྒྱས་ཀུན་མཁྱེན་མཁའ་ལ་འཕུར། །ཞི་གནས་གསེར་གྱི་ཡུ་བ་ལ་བརྟེན་ནས། །ལྷག་མཐོང་འཇམ་དབྱངས་སྤྲུལ་བའི་རལ་གྲི་ཡོད། །དྲན་ཤེས་ལག་པས་ལེགས་པར་འཕྱར་ནུས་ན། །བདག་འཛིན་འཕུང་རྒན་དགྲ་ཡི་སྙིང་རྩ་འདར། །གསང་སྔགས་སྨིན་བྱེད་དབང་གི་གསེར་མཁར་ན། །གྲོལ་བྱེད་ཁྲིད་ཀྱི་གོང་མ་རྒྱལ་པོ་བཞུགས། །དམ་སྡོམ་ཁྲིམས་བརྩིས་ཉམས་ལེན་མཆོད་བཀུར་ན། །སྐུ་གཉིས་གསེར་ཡིག་གསེར་ཐམ་ཆེན་མོ་གནང་། །ནམ་ཡང་བདག་གཞན་ལས་དཀར་གང་བསགས་རྣམས། །ནམ་མཁའ་ནམ་གནས་བར་ལ་རྒྱལ་བསྟན་གནས། །ནམ་ཡང་རྒྱལ་སྲས་ཞབས་བརྟན་མཛད་པ་རྒྱས། །ནམ་མཁའ་དང་མཉམ་བདག་གཞན་རྣམས་སངས་རྒྱས། །ཞེས་པ་འདི་ཡང་གྲོགས་པོ་ཡོངས་ལ་བྱ་བཏང་ཚོགས་དྲུག་རང་གྲོལ་གྱིས་བྲག་དཀར་སྤྲེལ་རྫོང་་་་་་་ནས་སྨྲས་པའོ། །400

གཏན་གྱི་བདེ་སྟེར་བླ་མ་ལ། །གསོལ་བ་འདེབས་སོ་བྱེན་གྱིས་རློབས། །ཨེ་མ་སྐལ་ལྡན་ཁྱོད་ཉོན་ཅིག །ཞེན་མེད་བྱ་བཏང་རྣལ་འབྱོར་ངས། །ཕ་ཡུལ་རྒྱབ་ཏུ་བསྐྱུར་བས་བདེ། །ཉེ་འབྲེལ་འཆིང་བ་བཅད་པས་བདེ། །ཟས་ནོར་ཞེན་པ་སྤངས་པས་བདེ། །བྱ་བ་ཐམས་ཅད་བཏང་བས་བདེ། །འགྲོ་ན་ལུས་རྒྱུ་མེད་པས་བདེ། །བསྡད་ན་ཆགས་རྒྱུ་མེད་པས་བདེ། །ཁྱིམ་མཚེས་ཆགས་སྡང་བྲལ་བས་བདེ། །རྫོགས་ཆེན་བེའུ་བུམ་ཁུར་ན་བདེ། །བླ་མའི་གདམས་ངག་སེམས་ལ་བདེ། །ལྟ་བ་འགྱུར་བ་མེད་པས་བདེ། །སྒོམ་པ་བྱེང་རྒོད་མེད་པས་བདེ། །སྤྱོད་པ་གཟའ་གཏད་མེད་པས་བདེ། །འབྲས་བུ་རེ་དོག་ཞིག་པས་བདེ། །དབེན་གནས་རི་ཁྲོད་ཟིན་པས་བདེ། །གྲོགས་གཅིག་ཀྱང་མེད་ན་དེ་བས་བདེ། །ཆོས་ཀྱི་རྒྱལ་པོའི་བཀའ་དྲིན་གྱིས། །ཚེ་འདིར་ཡང་བདེ་ལ་ཕྱི་མར་བདེ། །བར་དོ་རང་ངོ་ཤེས་པས་བདེ། །ད་ནས་བདེ་ནས་བདེ་བར་འགྲོ། །རྣལ་འབྱོར་བདེ་བའི་སྐྱིད་གླུ་འདིས། །འགྲོ་ཀུན་བདེ་ཞིང་སྐྱིད་པར་ཤོག །དགའ་འོ་སྐྱིད་དོ་རྡོ་རྗེའི་སྤུན། །ཁྱེད་ཀྱང་ང་བཞིན་ཨེ་སྐྱིད་ལྟོས། །ཞེས་པ་འདི་ཡང་མཆེད་གྲོགས་འགའ་རེས་བདེ་ཞུས་བྱས་པའི་ལན་དུ་སྨྲས་པའོ། །སྙིང་དབུས་བླ་མ་སྤྱི་བོར་བཞུགས། །སྙིང་དང་འདྲ་བའི་བུ་ལ་གཟིགས། །སྙིང་ནས་བུ་ཁྱོད་ཆོས་བྱེད་ན། །སྙིང་བོ་མེད་པའི་བྱ་བ་སྒོངས། །སྙིང་རུས་བསྐྱེད་ནས་སྒོམ་རྒྱོབ་དང་། །སྙིང་ལ་401

ཉམས་རྟོགས་ཉི་མ་འཆར། །སྙིང་ནས་བླ་མར་གསོལ་བཏབ་ན། །སྙིང་བུམ་བྱིན་རླབས་བདུད་རྩིས་འགེངས། །སྙིང་ནད་ཆེ་བའི་དགྲ་ཡིན་ཡང་། །སྙིང་རྗེ་བསྒོམ་པ་ཆོས་པའི་ལུགས། །སྙིང་གྲོགས་རྣམས་ལ་ཕན་ཐོགས་དང་། །སྙིང་ནས་ཚུར་ལ་མ་ལྟར་བྱམས། །སྙིང་རྗེ་སྟོང་ཉིད་ཆོས་ཀུན་གྱི། །སྙིང་བོ་ཡིན་པས་བསྒོམས་ན་འཚེངས། །སྙིང་གཏམ་འདི་ཉིད་བུ་ཁྱོད་ཀྱིས། །སྙིང་དུ་ཆོངས་ལ་ལྷ་ཆོས་མཛོད། །སྙིང་འདི་ཕྱིར་ཕྱུང་བསྟན་ཡང་ཤ །སྙིང་གཏམ་སྨྲས་པ་དེ་བས་ལྷག །སྙིང་ནས་སྨྲས་པའི་ཚིག་དོར་ན། །སྙིང་རུལ་ཡིན་པས་གཞན་མ་སེམས། །སྙིང་ནས་ཆོས་སྒྲུབ་རྣལ་འབྱོར་ངས། །སྙིང་གཏམ་སྨྲས་པ་ཐོས་ཚད་ཀྱིས། །སྙིང་བོ་མེད་པའི་བྱ་བ་སྤངས། །སྙིང་བོའི་ལྷ་ཆོས་བསྒྲུབ་པར་ཤོག །ཅེས་པ་འདི་ཡང་དད་གཏོང་ཤེས་རབ་སོགས་འཕགས་པའི་ནོར་གྱིས་ཕྱུག་པའི་སློབ་བུ་ལྷ་བཟོ་བློ་བཟང་ཡོན་ཏན་གྱིས་་་་བསྐུལ་ངོར་གངས་ཅན་བོད་ཀྱི་གྲུ་དབྱངས་མཁན་གྱིས་བྲག་དཀར་སྤྲེལ་རྫོང་ནས་སྨྲས་པའོ། །སྟེང་སྤྱི་གཙུག་པདྨ་ཉི་ཟླའི་སྟེང་། །རྗེ་རྩ་བའི་བླ་མ་ཐུགས་རྗེ་ཅན། །སྤྱིར་སེམས་ཅན་ཡོངས་ལ་ཐུགས་རྗེས་གཟིགས། །སྒོས་ཆོས་མཐུན་གྲོགས་པོ་བུ་བཞིན་སྐྱོངས། །སྔོན་ལས་དང་སྨོན་ལམ་བཟང་བོའི་མཐུས། །ངེད་རྣམ་གཉིས་སྐྱེ་ས་མི་གཅིག་རུང་། །དུས་ད་ལོ་གནས་འདིར་འདུག་ས་གཅིག །འབྲེལ་ལེགས་པོ་བཞག་པ་སྐལ་བ་བཟང་། །ཡར་སྐྱེས་པ་མི་རྟག་ཐ་མར་འཆི། །གཉེན་402

འདུས་པ་མི་རྟག་ཐ་མར་འབྲལ། །ནོར་བསགས་པ་མི་རྟག་ཐ་མར་འཛད། །མཐོར་སོང་བ་མི་རྟག་ཐ་མར་ལྟུང་། །གྲོགས་ཁྱོད་ཀྱིས་ཆོས་རྣམས་མི་རྟག་པའི། །ཚུལ་སོམས་ལ་ཚེ་འདི་བློ་ཡིས་ཐོངས། །རྗེ་དམ་པ་གོང་མའི་རྣམ་ཐར་སྐྱོངས། །མི་ང་ཡང་གང་དུ་སོང་ན་ཡང་། །གྲོགས་ཁྱོད་ཀྱིས་ཅི་བསམ་འགྲུབ་པའི་ཕྱིར། །ལྷ་དཀོན་མཆོག་གསུམ་ལ་གསོལ་བ་འདེབས། །དཔལ་ཆོས་སྐྱོང་སྲུང་མར་འཕྲིན་བཅོལ་བྱ། །ཞལ་མཇལ་རག་བར་དུ་བདེ་བར་བཞུགས། །དུས་རིང་མིན་མྱུར་དུ་མཇལ་བར་ཤོག །བཀྲ་ཤིས་པའི་ཉི་མར་སླར་མཇལ་དུས། །བཀྲ་ཤིས་པས་ཕྱོགས་འདིར་ཁྱབ་གྱུར་ཅིག །ཅེས་པ་འདི་ཡང་བྲག་དཀར་སྤྲེལ་རྫོང་ནས་རྨ་འགྲམ་ཀྱ་ཕུག་པདྨ་རྫོང་དུ་འོང་དུས་བློ་གྲོས་མཆོག་མངའ་གྲོགས་པོ་རི་ཁྲོད་པ་འཇམ་དབྱངས་དར་རྒྱས་ལ་སྨྲས་པའོ། །རྗེ་ཀུན་མཁྱེན་སངས་རྒྱས་ཐུགས་རྗེ་ཅན། །སྤྲང་བདག་གི་སྤྱི་གཙུག་རྒྱན་དུ་བཞུགས། །མགོན་ཁྱོད་ཀྱིས་བསྟན་འཛིན་དགེ་འདུན་རྣམས། །ཐུགས་ཤིན་ཏུ་མཐུན་པར་བྱེན་གྱིས་རློབས། །ཁྱེད་དགོན་པ་སྐྱོང་བའི་བླ་མ་ཡིས། །འགྱེད་མང་ཇ་ཕོགས་རྒྱོབ་བཀའ་ཆོས་གསུངས། །ཁྱེད་དགེ་བསྐོས་ཆེ་ཆུང་དགེ་གཡོག་གིས། །འགྲིག་ཀུན་སྤྱོད་དགེ་འདུན་ནང་ཁྲིམས་སྡོམས། །ཁྱེད་དབུ་མཛད་ཆེ་ཆུང་མཆོད་དབྱངས་པས། །དབྱངས་འདོན་པ་གཉིས་ཀ་ངེས་ངེས་གྱིས། །ཁྱེད་སྤྱི་བ་གཉེར་བ་ཕྱག་མཛོད་པས། །403

གཞན་ཡོན་བདག་འོང་བ་ལྷ་བཞིན་བཀུར། །ཁྱེད་གྲྭ་བ་རྒན་གཞོན་ཐམས་ཅད་ཀྱིས། །འགྲིག་ཀུན་སྤྱོད་བརྩིས་ལ་ཐོས་བསམ་གྱིས། །ཁྱེད་དཀོན་གཉེར་རྣམས་ཀྱིས་ལྷ་ཁང་གི །ནང་བྱེ་དོར་གྱེས་ལ་མཆོད་པ་ཤོམས། །ཁྱེད་ཇ་མ་ཆུ་ལེན་ནང་ཟན་གྱིས། །ལས་གང་བཅོལ་བྱེད་དུས་གོ་ཆོད་གྱིས། །ཁྱེད་དད་ཅན་འབྱོར་ལྡན་ཡོན་བདག་གིས། །དུས་རྟག་ཏུ་དགོན་པ་མཆོད་བཀུར་རེམ། །ཁྱེད་མཆོག་དམན་བར་བ་ཐམས་ཅད་ཀྱིས། །དུས་རྟག་ཏུ་འདོད་ཆུང་ཆོག་ཤེས་སྟེན། །སྔར་རྟེན་བཞེངས་གང་བྱས་ཉམས་པ་གསོས། །ཕྱིས་སྐུ་གསུང་ཐུགས་རྟེན་བཞེང་ལ་བརྩོན། །གཞན་ཆོས་ལ་མ་སྨོད་དག་སྣང་སྦྱོངས། །རང་གང་མོས་ཆོས་དེ་ཉམས་སུ་ལོངས། །ཀུན་འཕགས་ནོར་བདུན་གྱིས་ཕྱུག་ན་བཟང་། །ཀུན་དགེ་སྦྱོང་ཆོས་བཞིར་གནས་ན་བཟང་། །མདོར་བསྡུས་ན་དགོན་དེའི་སྐྱིད་ཨང་ཞེས། །གཞན་མཐོང་ཐོས་ཡིད་སྨོན་འཆོར་ནི་གྱེས། །གླུ་འདི་ཉིད་མཐོང་དང་ཐོས་ཚད་ཀྱིས། །དགོན་ཆེ་ཆུང་ཡོངས་ལ་ཕན་པར་ཤོག །ཅེས་པ་འདི་ཡང་དགོན་པ་རྣམས་ལ་སྨྲས་པའོ། །སེང་གངས་དཀར་ལྟོངས་སུ་བསྡད་ན་མཇེས། །ཟས་འཚོལ་ཕྱིར་གངས་མཐར་གཅིག་བབས་ན། །གཞན་མི་རྣམས་ངོ་མཚར་ལྟད་མོ་བལྟ། །དུས་རྒྱུན་དུ་བབས་ན་ལྟས་ངན་ཟེར། །རྒོད་བྲག་དམར་སྟོད་དུ་བསྡད་ན་མཛེས། །ཟས་འཚོལ་ཕྱིར་རི་མཐར་404

གཅིག་འཁོར་ན། །གཞན་མི་རྣམས་ངོ་མཚར་ལྟད་མོ་བལྟ། །དུས་རྒྱུན་དུ་འཁོར་ན་ལྟས་ངན་ཟེར། །ཁོང་སྒོམ་ཆེན་རི་ནས་བསྡད་ན་མཇེས། །ཟས་འཚོལ་ཕྱིར་གྲོང་མཐར་གཅིག་འོངས་ན། །གཞན་མི་རྣམས་ངོ་མཚར་མཇལ་དུ་འོང་། །དུས་རྒྱུན་དུ་སོང་ན་ལྟས་ངན་ཟེར། །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ། །སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །སྦྱིན་བདག་རྣམས་ཀྱིས་མཆོད་སྦྱིན་བཏང་བ་དང་། །ཁ་ཏོན་ཕྱག་སྐོར་ལ་སོགས་དགེ་བའི་ལས། །སྔོན་ཆད་བྱས་དང་ཕྱིན་ཆད་བྱེད་རྒྱུ་ཀུན། །བསྟན་འགྲོ་ཡོངས་ལ་ཕན་པའི་ཕྱིར་དུ་བསྔོ། །དེའི་མཐུས་སངས་རྒྱས་བསྟན་པ་དར་བར་ཤོག །བསྟན་འཛིན་སྐྱེས་བུའི་སྐུ་ཚེ་རིང་བར་ཤོག །འགྲོ་ཀུན་གནས་སྐབས་ཀུན་ཏུ་བདེ་བར་ཤོག །མཐར་ཐུག་སངས་རྒྱས་གོ་འཕང་ཐོབ་པར་ཤོག །དཔེར་ན་ཞིང་ས་ཆེན་པོར་ས་བོན་ཞིག །བཏབ་ན་བརྒྱ་སྟོང་བྱེ་བ་ཆེར་འཕེལ་བཞིན། །དེ་ལྟར་བསྔོས་པས་དགེ་རྩ་ཆེར་འཕེལ་བ། །སླར་ཡང་སྦྱིན་པའི་བདག་པོར་སྨིན་པར་ཤོག །དེའི་མཐུས་ཚེ་རིང་ནད་མེད་ལུས་སྟོབས་རྒྱས། །བུ་དང་ཚ་བོ་ཡང་ཚ་མང་བོ་འཛོམ། །གོང་མའི་མཛོད་བཞིན་འཛད་མེད་འབྱོར་བ་ལྡན། །405

སླར་ཡང་བསྟན་འགྲོར་ཕན་ཐོགས་ཆེར་འབྱུང་ཤོག །འཆི་དུས་བུ་ཕའི་ཁྱེམ་དུ་འགྲོ་བ་བཞིན། །བདེ་བ་ཅན་གྱི་ལམ་ལ་ཞུགས་མ་ཐག །བོད་ཀྱི་ལྷ་སྐལ་འཕགས་པ་སྤྱན་རས་གཟིབ།ས། །དངོས་སུ་བྱོན་ནས་ལམ་སྣ་འདྲེན་པར་ཤོག །བདེ་བ་ཅན་གྱེ་ཞིང་དུ་ལེགས་ཁྲིད་ནས། །བཅོམ་ལྡན་མགོན་པོ་འོད་དཔག་མེད་པ་ཡིས། །མ་ནོར་ཟབ་རྒྱས་ཆོས་བསྟན་ཉམས་སུ་བླངས། །མྱུར་དུ་སངས་རྒྱས་གོ་འཕང་ཐོབ་པར་ཤོག །རྫོགས་སངས་རྒྱས་ཚེ་སྤྲུལ་བ་མང་བོ་བཀྱེས། །ཚེ་འདིའི་ཕ་མ་བུ་དང་ཆུང་མ་དང་། །མཐུན་གྲོགས་ཁྱེམ་མཚེས་གཡས་གཡོན་འབྲེལ་ཐོགས་ཀུན། །ནུབ་ཕྱོགས་བདེ་བ་ཅན་དུ་འདྲེན་པར་ཤོག །དྲངས་ནས་ཆོས་ཐོས་ཉམས་བླངས་སངས་རྒྱས་ཏེ། །ཡོན་ཏན་ཁྱད་མེད་སྤུན་ཟླ་བཞིན་དུ་འགྲོགས། །དག་དང་མ་དག་ཞིང་ཁམས་རབ་འབྱམས་འགྲིམས། །སངས་རྒྱས་མཆོད་ཅིང་སེམས་ཅན་འདྲེན་པར་ཤོག །སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་བ་འདི་དག་གིས། །འགོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཨེ་མ་འདི་ནས་ནུབ་ཀྱི་ཕྱོགས་རོལ་ན། །བདེ་ཞིང་སྐྱིད་པའི་བདེ་བ་ཅན་ཞིང་ཡོད། །ཞིང་དེར་བཅོམ་ལྡན་མགོན་པོ་འོད་དཔག་མེད། །སྐུ་མདོག་དམར་བོ་འོད་ཟེར་འཕྲོ་བ་བཞུགས། །406

གཡས་ཕྱོགས་བོད་ཀྱི་ལྷ་སྐལ་སྤྱན་རས་གཟིགས། །གཡོན་གྱི་ཕྱོགས་སུ་མཐུ་ཆེན་ཐོབ་བཞེངས་ནས། །བཞུགས་པའི་མཐའ་སྐོར་དགེ་སློང་བྱེ་བ་འབུམ། །ཆོས་གོས་རྣམ་གསུམ་གསོལ་ནས་སེར་ལྡེམ་མེ། །བཞུགས་པ་ཡོངས་ལ་སྤྱན་དང་མངོན་ཤེས་མངའ། །སེམས་ཅན་ཀུན་གྱིས་བྱ་བ་གང་བྱེད་རྣམས། །ལག་མཐིལ་བལྟས་བཞིན་སྒྲིབ་མེད་སྤྱན་གྱིས་གཟིགས། །ཁོག་ཏུ་གང་དྲན་ཐུགས་ཀྱིས་ས་ལེར་མཁྱེན། །མོས་གུས་ཕྱག་ལ་ཉེ་རིང་ཁྱད་མེད་པས། །བདག་གི་ཆུ་བུར་མིག་གིས་མི་མཐོང་རུང་། །ནུབ་ཀྱི་ཕྱོགས་སུ་ཁ་བལྟས་ལག་པ་གཉིས། །ཐལ་མོ་སྦྱར་ནས་རྒྱང་ནས་གུས་ཕྱག་འཚལ། །དངོས་འབྱོར་ཡིད་ཀྱིས་སྤྲུལ་བའི་མཆོད་ཚོགས་འབུལ། །འགྲོ་ལ་ཕན་ཕྱིར་ཐུགས་རྗེའི་སྟོབས་ཀྱིས་བཞེས། །མགོན་པོ་འོད་དཔག་མེད་པ་ཐུགས་རྗེ་ཅན། །འཁོར་བཅས་བདག་ལ་བརྩེ་བས་དགོངས་སུ་གསོལ། །ཚེ་ལས་འདས་པ་འདི་ཡིས་ཐོག་དྲངས་པའི། །ཚེ་འདས་སེམས་ཅན་ཇི་སྙེད་ཡོད་པ་ཀུན། །འཁོར་བར་མ་གཏོང་ཐུགས་རྗེའི་ཕྱག་རྐྱོངས་ལ། །བདེ་བ་ཅན་གྱི་ཞིང་དུ་དྲང་དུ་གསོལ། །ཚེ་འདས་ཕྱིར་དུ་ཚེ་ལྡན་ཕོ་མོ་ཡིས། །དཀོན་མཆོག་མཆོད་པ་དབུལ་བོར་སྦྱིན་གཏོང་དང་། །དགེ་འདུན་བསྙེན་བཀུར་ལ་སོགས་དགེ་བའི་ལས། །ཅི་བྱས་ཚེ་འདས་ལ་ཕན་ཕྱིར་དུ་བསྔོ། །བ་ཡི་རྗེས་སུ་བེའུ་འབྲང་བ་བཞིན། །ཚེ་འདས་བར་དོ་407

རིགས་དྲུག་གར་གནས་ཀྱང་། །རྗེས་སུ་སོང་ནས་དེ་ཡི་མཐུ་ལ་བརྟེན། །བདེ་བ་ཅན་གྱི་ཞིང་དུ་སྐྱེ་བར་ཤོག །གལ་ཏེ་དེ་འདྲའི་་སྐལ་་བར་མི་ལྡན་ན། །མཐོ་རིས་ཡོན་ཏན་བདུན་ལྡན་མི་ལུས་ཐོབ། །རྟག་ཏུ་ངུ་དང་ནཱ་རོའི་རྣམ་ཐར་བཞིན། །མཚན་ལྡན་བླ་མ་ཚུལ་བཞིན་བསྟེན་པར་ཤོག །དང་པོ་ཐོས་པ་བྱེད་པའི་དུས་སྐབས་སུ། །ཀུན་མཁྱེན་བློ་བཟང་གྲགས་པའི་རྣམ་ཐར་བཞིན། །རྒྱ་ཆེར་ཐོས་པ་བྱས་ནས་མདོ་རྒྱུད་དང་། །བསྟན་བཅོས་ཐམས་ཅད་གདམས་པར་འཆར་བར་ཤོག །བར་དུ་དབེན་པ་བསྟེན་ནས་བསྒོམས་པའི་མཐུས། །གྲུབ་ཆེན་མི་ལ་རས་པའི་རྣམ་ཐར་བཞིན། །སྙིང་རུས་བསྐྱེད་ནས་བསྒོམས་པས་གྲུབ་རྟགས་རིགས། །ཕུལ་བྱུང་སྐྱེ་འགྲོ་གཞན་ལ་སྟོན་ནུས་ཤོག །ཐ་མ་འགྲོ་དོན་བྱེད་པའི་དུས་སྐབས་སུ། །སངས་རྒྱས་ཐུགས་རྗེ་ཅན་གྱིས་རྒྱ་གར་དུ། །ཕུན་སུམ་ཚོགས་པའི་ཆོས་འཁོར་བསྐོར་བ་བཞིན། །ཆོས་འཁོར་བསྐོར་ནས་འགྲོ་ཀུན་སྨིན་གྲོལ་ཤོག །སྔོན་བླ་མ་བསྟེན་དུས་དད་པ་ཆུང་། །ད་དད་པ་ཆེ་དུས་བླ་མ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་བླ་མའི་མདུན་ནས་འདུག་མི་འདོད། །ད་བསྡད་ན་འདོད་དུས་བླ་མ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་བླ་མའི་408

གསུང་ལ་ཉན་མི་འདོད། །ད་ཉན་ན་འདོད་དུས་བླ་མ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་བླ་མར་ཆོས་མང་ཞུ་མི་འདོད། །ད་ཞུས་ན་འདོད་དུས་བླ་མ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་བླ་མ་བསྟེན་དུས་འབུལ་རྒྱུ་མེད། །ད་འབུལ་རྒྱུ་རྙེད་དུས་བླ་མ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་བླ་མ་བཞུགས་དུས་མཇལ་མི་འདོད། །ད་མཇལ་ན་འདོད་དུས་བླ་མ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་ཨ་མ་ཡོད་དུས་དུངས་སེམས་ཆུང་། །ད་དུངས་སེམས་ཆེ་དུས་ཨ་མ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་ཨ་མར་ཡུན་རིང་འགྲོགས་མི་འདོད། །ད་འགྲོགས་ན་འདོད་དུས་ཨ་མ་མེད།།དེ་གཉིས་ཀ་འཛོམ་པའི་དུས་མ་བྱུང་། ང་རི་ཁྲོད་དབེན་པར་སྒོམ་དུ་འགྲོ། །སྔོན་ཨ་མའི་ཚིག་ལ་ཉན་མི་འདོད། །ད་ཉན་ན་འདོད་དུས་ཨ་མ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་ཨ་མར་ཡུན་རིང་འགྲོགས་མི་འདོད། །ད་འགྲོགས་ན་འདོད་དུས་ཨ་མ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་409

སྒོམ་དུ་འགྲོ། །སྔོན་ཨ་མ་ཡོད་དུས་ཐུག་མི་འདོད། །ད་ཐུག་ན་འདོད་དུས་ཨ་མ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་གྲོགས་པོ་ཡོད་དུས་བརྩེ་གདུང་ཆུང་། །ད་བརྩེ་གདུང་ཆེ་དུས་གྲོགས་པོ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་གྲོགས་པོ་ཡུན་རིང་འགྲོགས་མི་འདོད། །ད་འགྲོགས་ན་འདོད་དུས་གྲོགས་པོ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་གྲོགས་ཀྱི་ཚིག་ལ་ཉན་མི་འདོད། །ད་ཉན་ན་འདོད་དུས་གྲོགས་པོ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་གྲོགས་པོ་ཡོད་དུས་ཕན་མི་ཐོགས། །ད་ཕན་འདོགས་ཐུབ་དུས་གྲོགས་པོ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །སྔོན་གྲོགས་པོ་ཡོད་དུས་འཕྲད་མི་འདོད། །ད་འཕྲད་ན་འདོད་དུས་གྲོགས་པོ་མེད། །དེ་གཉིས་ཀ་འཛོམ་པའི་དུས་མ་བྱུང་། །ང་རི་ཁྲོད་དབེན་པར་སྒོམ་དུ་འགྲོ། །ཞེས་པ་འདི་ནི་རི་ཁྲོད་དུ་སོང་བའི་ཤུལ་ནས་ལོ་སྔ་ཕྱི་བྱས་བླ་མ་ཨ་མ་གྲོགས་པོ་འགའ་རེ་གཤེགས་པ་ལ་ཡིད་སྐྱོ་བའི་ཤུགས་ཀྱིས་ཚོགས་དྲུག་རང་གྲོལ་གྱིས་ཀྱ་ཕུག་པདྨ་རྫོང་ནས་བླངས་པའོ། ། ་ལྗོན་ཤིང་ཡལ་ག་ཁྱོད་ད་ལྟ་འགུལ་སྐྱོད་འདྲ་མ་མང་། །བྱ་410

རྒྱལ་ཁུ་བྱུག་ང་ཡང་ཡང་ཁྱོད་སྟེང་ནས་མི་གྲག །སྟོན་གསུམ་ནམ་ཟླ་ཁོ་སླེབས་དུས་མྱུར་དུ་རང་འགྲོ་ངེས། །མདངས་ལྡན་མེ་ཏོག་ཁྱོད་ད་ལྟ་འགུལ་འཁྲིག་འདྲ་མ་མང་། །ཡིད་འོང་བུང་བ་ང་ཡང་ཡང་ཁྱོད་སྟེང་ལ་མི་འབབ། །ཟམ་ཟིམ་ཁ་ཆར་ཁོ་སླེབས་ན་མྱུར་དུ་རང་འགྲོ་ངེས། །དམ་ལྡན་མཆེད་གྲོགས་རྣམས་ད་ལྟ་ཅ་ཅོ་རང་མ་མང་། །སྐལ་ལྡན་བྱ་བཏང་ང་ས་འདིར་ཡང་ཡང་ནི་མི་འོང་། །སྐྱོ་ཤས་ཤུགས་དྲག་ཁོ་སྐྱེས་ན་མྱུར་དུ་རང་འགྲོ་ངེས། །ཞེས་པ་འདི་ཡང་མཆེད་གྲོགས་མང་བོས་ཚེ་བློས་བཏང་སྟེ་ཡུལ་ཕྱོགས་གཞན་དུ་འགྲོ་མི་ཐུབ་ཟེར་བ་་་་་་ཐོས་པའི་ལན་དུ་བྲིས་པའོ། །རྗེ་བླ་མ་ཆོས་རྒྱལ་ངག་དབང་ཝང་། །བུའི་ཤེས་རྒྱུད་བྱེན་གྱིས་བརླབ་ཏུ་གསོལ། །ངའི་རྗེས་འཇུག་ཆོས་མཐུན་སྙིང་གི་བུ། །རྗེ་དམ་པ་གོང་མའི་རྣམ་ཐར་བཞིན། །རང་གང་འདོད་དབེན་པར་ད་སོང་ལ། །ཆོས་ཟབ་རྒྱས་གདམས་པ་ཉམས་སུ་ལོངས། །ང་ཐག་རིང་དབུས་གཙང་དག་ཞིང་གི །གནས་དབེན་པའི་དགའ་ཚལ་ཉམས་དགར་འགྲོ། །གནས་དབེན་པའི་ཡོན་ཏན་དྲན་པའི་མོད། །དུས་ད་དུང་དབེན་པ་བསྟེན་སྙིང་འདོད། །རི་སྨུག་ཆུང་འཐེན་པའི་ཁྲོད་ཅིག་ན། །བློ་ཆོས་སུ་འགྲོ་བའི་དབེན་གནས་ཡོད། །ཤིང་རྩི་ཐོག་མེ་ཏོག་སིལ་ཐོག་མོད། །བྱ་བྱེའུ་ཆུང་སྐད་སྙན་སྣ་ཚོགས་སྒོག །སེམས་སྤྲོ་བའི་སྤང་གཞོངས་འཇམ་པོ་411

དང་། །བྲག་ཕུག་པ་ཤིན་ཏུ་སྲ་བ་ཡོད། །གནས་དེ་འདྲ་བསྟེན་པའི་མི་དེ་ལ། །སེམས་སྐྱིད་པའི་ཉི་མ་ཁོང་ནས་འཆར། །གླུ་འདི་ཐོས་རྣམས་ཀྱིས་སྒོམ་རྒྱག་ཕྱིར། །གནས་ཤིན་ཏུ་དབེན་པ་བསྟེན་པར་ཤོག །ཅེས་པ་འདི་ནི་ཀྱ་ཕུག་ནས་སྨྲས་པའོ། །མི་སོགས་འགྲོ་ཀུན་སྐྱབས་གནས་བླ་མ་རྗེ། །མི་འབྲལ་སྤྱི་གཙུག་འཁོར་ལོའི་རྒྱན་དུ་བཞུགས། །མི་ངས་བཟའ་བཏུང་མི་བརྗེད་དྲན་པ་ལྟར། །མི་རྟག་འཆི་བ་དྲན་པར་བྱིན་གྱིས་རློབས། །མི་ལུས་རིན་ཆེན་ཐོབ་པ་ད་རེ་ཙམ། །མི་ཚེ་ཡུན་ཐུང་ནམ་འཆི་ངེས་པ་མེད། །མི་སྔར་མ་ཤི་ཟེར་བ་ཐོས་མ་མྱོང་། །མི་མང་ཤི་བའི་རྩིས་གྲངས་ཞིབ་ཏུ་ཐོངས། །མི་ཀུན་གསོད་པའི་གཤིན་རྗེའི་ཕོ་ཉ་ཡིས། །མི་ཁྱོད་ཚེ་ཐར་བྱས་ནས་མི་འཇོག་ངེས། །མི་བཟོད་ངན་སོང་སྡུག་བསྔལ་མྱོང་བའི་རྒྱུ། །མི་དགེ་བཅུ་ཡི་འབྱུང་གནས་གྲོང་ཡུལ་ཡིན། །མི་ཁ་ངན་པ་ཉེས་སྐྱོན་ཤུགས་ཀྱིས་འོང་། །མི་དགེ་སྡིག་པའི་གྲོགས་ཀྱིས་ཐུར་དུ་ཁྲིད། །མི་ཟ་འདོད་ཀྱང་ལོག་འཚོ་དཀོར་ཟས་འབག །མི་མང་འཛོམས་སར་འགོ་ནད་འཁོན་འཛིང་མང་། །མི་སྙན་གཏམ་ངན་ཉིན་རེ་བཞིན་དུ་ཐོས། །མི་ཚེ་སྡིག་སྡུག་གཏམ་ངན་ངང་ལ་འཛད། །མི་ཁྱོད་གྲོང་དུ་སོང་ནས་མ་འདུག་ཨང་། །མི་ཡི་ཡོད་མེད་གཉིས་ཀ་སྡུག་བསྔལ་ཆེ། །མི་ནོར་ཟས་གསུམ་ཅུང་ཟད་འཛོམས་པ་ལ། །མི་ཐེག་ཁྲལ་དང་འུ་412

ལག་དཔོན་པོས་འཇོག །མི་ངན་རྐུན་མས་བརྐུ་ཞིང་ཇག་པས་འཕྲོག །མི་མིན་ལྷ་འདྲེས་ན་ཚ་གོད་ཁ་གཏོང་། །མི་ཕྱུགས་ནོམ་པ་འཛད་སྙམ་སེམས་སྡུག་མང་། །མི་ནོར་ཟས་གསུམ་མེད་ན་ལྟོ་རྒྱབ་གཉིས། །མི་འདང་མི་ཁེབས་སེམས་ལ་བདེ་དུས་མེད། །མི་དཔོན་ཕྱུག་པོའི་བྲན་དང་གཡོག་བྱས་ན། །མི་དེས་ལས་ཀ་གང་བཅོལ་བྱེད་དགོས་ཤིང་། །མི་བཟང་ཟས་གོས་ཧྲལ་ཧྲུལ་གོས་ངན་གྱོན། །མི་ཟད་ཤིག་མང་དགྲ་བོར་འཐབ་མོ་འཆོར། །མི་གཞན་འགའ་རེའི་ལག་ནས་བུ་ལོན་བླངས། །མི་འཕྲོད་མི་རུང་ཡང་ཡང་འདེད་དུ་འོངས། །མི་ངན་སྤྲང་སློང་ཟེར་ཞིང་སྡིགས་རྡུང་མང་། །མི་ཁྱོད་ཡོད་མེད་གཉིས་ཀ་མ་སྨོན་ཨང་། །མི་མེད་རི་ཁྲོད་དག་པའི་ཞིང་དང་མཚུངས། །མི་འདོད་སྡུག་བསྔལ་མི་སྙན་མིང་ཡང་མེད། །མི་ཡིས་ནམ་ཡང་བདག་ཏུ་མ་བཟུང་བའི། །མི་འཛད་ཆུ་ཤིང་སྔོ་ཚོད་ཤིང་འབྲས་མང་། །མི་གཅིག་ཁ་དེ་ཇི་ལྟར་བྱས་ཀྱང་སོས། །མི་ལ་ལ་སོགས་གོང་མའི་རྣམ་ཐར་བཞིན། །མི་ཆོས་སྤངས་ནས་རྣམ་དག་ཆོས་བྱས་ན། །མི་གཡོག་མ་བྱས་རྒྱུ་ནོམ་མ་བསོགས་ཀྱང་། །མི་ཟས་དམ་དུམ་ཤུགས་དང་སྟབས་ཀྱིས་འོངས། །མི་ལྟོགས་མི་གྲང་དགེ་སྦྱོར་གོང་འཕེལ་འགྱུར། །མི་ཚེ་འདི་འམ་ཕྱི་མར་སངས་རྒྱས་ནས། །མི་ཡིས་གཙོ་བྱས་འགྲོ་ཀུན་འདྲེན་པར་འགྱུར། །མི་ཁྱོད་རི་ཁྲོད་བསྟེན་ལ་ཆོས་སྒྲུབས་ཨང་། །413

མི་རྟག་འཆི་བ་དྲན་པའི་གླུ་དབྱངས་འདི། །མི་ཁོམ་བརྒྱད་ཀྱི་ནང་དུ་མ་སྐྱེས་ཀྱང་། །མི་བསམ་དགུ་བསམ་སེམས་ཉིད་མི་ཁོམ་པའི། །མི་ངའི་རྒྱུད་ལ་ཕན་ཐོགས་འབྱུང་བར་ཤོག །ཅེས་པ་འདི་ཡང་བྱ་བཏང་ཚོགས་དྲུག་རང་གྲོལ་གྱིས་ཆོས་ལུང་ཕུའི་དབེན་གནས་ཟྭ་ལུང་ནས་རང་ལ་སྨྲས་པའོ། །གསུང་རབ་དགོངས་འགྲེལ་ཚིག་དོན་ཀུན་ལ་མཁས།།མཁས་པར་མ་ཟད་ཐུགས་རྒྱུད་དུལ་ཞིང་ཞི། །ཞི་བར་མི་གནས་འགྲོ་ལ་དམ་ཆོས་སྟོན། །སྟོན་པའི་བསྟན་འཛིན་བླ་མའི་ཞབས་ལ་འདུད། །ཚེ་འདི་ཡུན་ཐུང་ནམ་འཆི་ངེས་པ་མེད། །ཚེ་ཐར་ཡིན་ཞེས་ཟེར་བ་གཅིག་མི་སྣང་། །ཚེ་ལ་སྣོན་པ་ཅུང་ཟད་ཙམ་ཡང་དཀོན། །ཚེ་ཚད་ལྔ་བཅུ་རིང་བ་དྲུག་ཅུ་སྟེ། །ཚེ་ཕྱེད་ཡད་མ་ཡུད་ལ་ཤོར་ནས་ཐལ། །ཚེ་ལྷག་ཅི་ཙམ་ཡོད་དེ་སུས་མི་ཤེས། །ཚེ་སྲོག་མི་བརྟན་ཆུ་ཡི་ཆུ་བུར་འདྲ། །ཚེ་ལ་གནོད་པའི་རྐྱེན་ནི་ཤིན་ཏུ་་མང་། །ཚེ་ཡི་འཕེན་ཟད་འཆི་ནད་བྱུང་བའི་ཚེ། །ཚེ་དཔག་མེད་མགོན་སྒོལ་མ་དཀར་མོ་སོགས། །ཚེ་ལྷ་མང་བོ་དངོས་སུ་བྱོན་ན་ཡང་། །ཚེ་བསྲིང་མི་ཐུབ་ཤི་ན་བར་དོར་འཁྱམ། །ཚེ་འདིའི་ལྟོ་རྒྱབ་ཕྱིར་དུ་སྡིག་བྱས་ན། །ཚེ་ཟད་སྲིན་བུ་གྲོག་ཚང་ཁར་ཚུད་བཞིན། །ཚེ་རབས་ཕྱི་མར་དམྱལ་བའི་གནས་སུ་ལྟུང་། །ཚེ་འདིར་དགེ་བ་བྱས་ན་ཕྱི་མར་བདེ། །ནམ་འཆི་ཆ་མེད་སྡིག་པ་བྱེད་མི་རུང་། །རུང་བ་ཆོས་ཡིན་སྒྲུབས་ཞེས་བླ་མས་གསུངས། །གསུངས་414

པ་དེ་བཞིན་བདག་གིས་ཡི་གེར་བཀོད། །བཀོད་པ་འདི་ཡིས་རང་གཞན་ལ་ཕན་ཤོག །ཅེས་པ་འདི་ཡང་བྱ་བཏང་ཚོགས་དྲུག་རང་གྲོལ་གྱིས་རང་གཞན་ཡོངས་ལ་ཕན་ཕྱིར་དབེན་གནས་ཟྭ་ལུང་ནས་སྨྲས་པའོ། །དྲིན་ཅན་བླ་མ་དང་ཁ་ཐག་རིང་བའི་དུས། །མཇལ་འདོད་དད་གུས་དང་དག་སྣང་སྐྱེ་སྐྱེ་འདྲ། །མཇལ་ནས་ལོ་ཟླ་ཙམ་འགྲོགས་དང་དུས་མཉམ་དུ། །དད་གུས་ཇེ་ཆུང་སོང་ལོག་ལྟ་ཇེ་ཆེར་གྱུར། །གྲྭ་སློབ་ཡོན་བདག་ཚོས་མཆོད་བསྟོད་བཀུར་བའི་དུས། །ཁ་ཙམ་ཚིག་ཙམ་མིན་སྙིང་ནས་བྱམས་བྱམས་འདྲ། །ཚིག་ངན་ཅུང་ཟད་ཙམ་སྨྲས་དང་དུས་མཉམ་དུ། །བྱམས་པ་གནས་འགྱུར་ནས་ཞེ་སྡང་ཞིག་ཏུ་སོང་། །དྲོ་འཇམ་གོན་པ་དང་ཞིམ་པའི་ཟས་འཛོམས་ཚེ། །ཆོས་པ་དགའ་མོ་ཚོའི་གྲལ་དབུར་བཞུགས་བཞུགས་འདྲ། །ལྟོགས་འཁྱགས་ངལ་བ་ཞིག་བྱུང་དང་དུས་མཉམ་དུ། །ཆོས་པའི་ཁྱུ་ནས་བུད་ཆོས་མིན་གྲལ་དུ་ཐལ། །ཞེས་པ་འདི་ཡང་རང་གི་སྤྱོད་ཚུལ་ལ་ཉིན་ཞིག་ལྟ་རྟོག་ཅུང་ཟད་བགྱིས་ཚེ། རྐྱེན་ངན་ཅུང་ཟད་ཙམ་ཡང་མི་ཐེག་པར་གོ་ནས་ཁྲེལ་བདས་ཀྱི་ཚུལ་དུ་དབུས་ཀྱི་དབེན་གནས་ཟྭ་ལུང་ནས་སྨྲས་་་་་་་་་པའོ །ཉམས་རྟོགས་མཐར་ཕྱིན་བླ་མའི་ཞབས་ལ་འདུད། །ཉམས་སྣང་སྣ་ཚོགས་འཆར་བའི་རྣལ་འབྱོར་ཉོན། །ཉམས་སུ་བསྐྱེད་རྫོགས་རྫོགས་ཆེན་ལེན་པའི་ཚེ། །ཉམས་ལ་ལྷ་ཡིས་ཞལ་གཟིགས་ཆོས་སྟོན་སོགས། །ཉམས་སྣང་རྣམ་པ་སྣ་ཚོགས་འཆར་རོ་ཞེས། །415

—ཉམས་མྱོང་ཅན་གྱེ་རྣལ་འབྱོར་པ་རྣམས་གསུངས། །ཉམས་དེ་བཟང་ངན་གང་ལ་ཆགས་མི་རུང་། །ཉམས་ལ་ཞེན་ཆགས་གཡེང་ན་དམ་ཆོས་གང་། །ཉམས་སུ་ལེན་པའི་རྣལ་འབྱོར་བར་ཆད་ཡིན། །ཉམས་རྟོགས་གོང་ནས་གོང་དུ་མི་འཕེལ་གསུངས། །ཉམས་མྱོང་རྟོགས་ལྡན་གོང་མའི་རྣམ་ཐར་བཞིན། །ཉམས་གང་ཤར་ཡང་མ་ཆགས་མ་ཡེངས་པར། །ཉམས་ལེན་མཛོད་དང་མྱུར་དུ་སངས་རྒྱས་ནས། །ཉམ་ཐག་འགྲོ་བ་ཡོངས་ལ་ཕན་པར་འགྱུར། །ཉམ་ཆུང་བྱ་བྲལ་ཚོག་དྲུགས་རང་གྲོལ་གྱིས། །ཉམས་ལ་གང་ཤར་སྨྲས་པ་དགེ་ལེགས་འཕེལ། །ཞེས་པ་འདི་ཡང་དད་ལྡན་འཕྲིན་ལས་སྨིན་གྲོལ་གྱིས་ཉམས་སྣང་སྣ་ཚོགས་བྱུང་བ་གང་ཡིན་ནམ་ཟེར་བའི་ལན་དུ་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཟྭ་ལུང་ནས་སྨྲས་པའོ།།བླ་མ་རྣམས་དང་ཡི་དམ་ལྷ་ལ་འདུད། །བདག་གཞན་ཆོས་དང་མཐུན་པར་བྱིན་གྱེས་རློབས། །ཡ་རབས་དད་ཅན་སྐལ་ལྡན་སློབ་མ་ལ། །ཡ་མཚན་ཆེ་བའི་ཁ་ཏ་ཅུང་ཟད་བྱ། །མི་ལུས་རིན་ཆེན་ཡང་ཡང་རྙེད་པར་དཀའ། །མི་ཚེ་ཡུན་ཐུང་ནམ་འཆི་ངེས་པ་མེད། །ཕྱི་མར་རང་ཉིད་བདེ་ཞིང་སྐྱིད་འདོད་ན། །ཕྱིན་ཆད་གང་དུ་སྡོད་ཀྱང་འདི་བཞིན་གྱིས། །བྱང་ཆུབ་མ་ཐོབ་བར་དུ་བླ་མ་སྟེན། །གནས་ལུགས་མ་རྟོགས་བར་དུ་ཐོས་པ་གྱིས། །ཆོས་ནི་ཤེས་པས་མི་ཆོག་ཉམས་སུ་ལོངས། །ཆོས་གང་ཉམས་སུ་ལེན་དུས་416

འདུ་འཛི་སྤོངས། །བརྟན་པ་མ་ཐོབ་བར་དུ་རི་ཁྲོད་ཟུངས། །གྲོགས་ངན་མ་སྟེན་ཆོས་མཐུན་གྲོགས་དང་འགྲོགས། །ཉིན་མཚན་རྟག་ཏུ་དམ་པའི་ཆོས་ལ་འབུངས། །ཆོས་བཞིན་བྱས་ན་ལྟོ་རྒྱབ་ཞོར་ལ་འབྱུང་། །འདོད་པ་མ་ཆེ་ནོར་ལ་ཆོག་ཤེས་སྟེན། །ང་རྒྱལ་མ་ཆེ་ཞི་ཞིང་དུལ་བར་གྱིས། །རྙེད་དང་བཀུར་སྟེ་འཆིང་བྱེད་ཡིན་པས་སྤོངས། །བསྟོད་དང་སྙན་གྲགས་བསླུ་བྲིད་ཡིན་པས་དོར། །དམན་པ་རྣམས་ལ་མ་བརྙས་སྙིང་རྗེ་སྐྱེད། །དགྲ་གཉེན་གཉིས་ལ་ཆགས་སྡང་མེད་པར་མཛོད། །མཁས་གྲུབ་མ་སྨོད་གུས་པས་བཀའ་ཆོས་ཉོན། །གཞན་སྐྱོན་མ་ཚོལ་རང་སྐྱོན་རྟོགས་ལ་སྤོངས། །ཆོས་མཛད་ཡོངས་ལ་བྲན་ལྟར་གུས་པར་གྱིས། །འགྲོ་བ་ཡོངས་ལ་བུ་བཞིན་བྱམས་པར་མཛོད། །བཞིན་མདངས་མ་གནག་འཛུམ་བཞིན་ཚིག་འཇམ་སྨྲོས། །ལབ་ལབ་མ་མང་ཚོད་ཟུངས་རན་པར་སྨྲོས། །གྲུབ་མཐའ་གང་ལའང་མ་སྨོད་དག་སྣང་སྦྱོངས། །རང་ཉིད་གང་མོས་ཆོས་དེ་ཉམས་སུ་ལོངས། །སེར་སྣ་མ་ཆེ་གང་ཡོད་མཆོད་སྦྱིན་ཐོངས། །སྤྱོད་ལོག་མ་བྱེད་ཚུལ་ཁྲིམས་རྣམ་དག་སྲུངས། །ཞེ་སྡང་མ་ཆེ་ཁྲོ་མེད་ང་་་1་་༽་་པ་སྒོམས། །ལེ་ལོ་མ་ཆེ་སྒྲུབ་ལ་བརྩོན་འགྲུས་གྱིས། །རྣམ་གཡེང་དགྲ་རྣམ་ས་བསམ་གཏན་མདུང་གིས་ཐུལ། །མི་ཤེས་མུན་ནང་ཤེས་རབ་སྒྲོན་མེ་སྦོར། །མདོར་ན་ཆོས་དང་མཐུན་པའི་བྱ་བ་གྱིས། །417

བྱས་ན་བདེ་སྐྱིད་ཉི་མ་འཆར་བར་ངེས། །འདིས་མཚོན་དུས་གསུམ་བསགས་པའི་དགེ་བའི་མཐུས། །བདག་གཞན་སྒོ་གསུམ་ཆོས་དང་མཐུན་པར་ཤོག །ཅེས་པ་འདི་ཡང་དད་ཅན་ཡེ་ཤེས་ལྷུན་གྲུབ་ཀྱིས་ཞལ་གདམས་ཤིག་དགོས་ཞེས་བསྐུལ་ངོར་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཟྭ་ལུང་་་་་་ནས་སྨྲས་པའོ། །ན་མོ་གུ་རུ་བྷྱ། སྔོན་སྦྱངས་ལས་འཕྲོ་ཅན། །སྐལ་ལྡན་སྙིང་གི་བུ། །ཚེ་འདི་བློ་ཡིས་ཐོངས། །མཚན་ལྡན་བླ་མ་སྟེན། །མདོ་རྒྱུད་མན་ངག་ཉོན། །རི་ཁྲོད་དབེན་པ་སྙོགས། །རྩེ་གཅིག་ཉམས་སུ་ལོངས། །ཚེ་དང་སྒྲུབ་པ་སྙོམས། །སྙན་པའི་བ་དན་གཡོ། །ཉམས་རྟོགས་ཟླ་ལྟར་རྒྱས། །བདེ་སྐྱིད་ཉི་མ་འཆར། །ཚིག་འདི་ཤིན་ཏུ་བདེན། །འདིའི་གཞན་ངས་མི་ཤེས། །མདོར་བསྡུས་ཞལ་གདམས་འདིས། །ཀུན་ལ་ཕན་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སློབ་མ་ཀུན་ལ་ཕན་ཕྱིར་དབེན་གནས་ཟྭ་ལུང་ནས་བྲིས་པའོ། །དྲིན་ཅན་རྩ་བའི་བླ་མ་བྱིན་རླབས་ཅན། །བདག་གི་ཤེས་རྒྱུད་བྱེན་གྱེས་བརླབ་ཏུ་གསོལ། །མི་རྣམས་ནམ་འཆི་ངེས་པ་ཅང་མི་འདུག །གྲོགས་བོ་ཕལ་ཆེར་ཕྱི་མའི་ལམ་ལ་ཐལ རང་ཡང་ནམ་འགྲོའི་ངེས་པ་མ་མཆིས་བཞིན། །ཡུན་རིང་སྡོད་གཤོམ་བྱེད་པའི་བློ་རིང་བོ། །སོས་དལ་བདེ་བར་འདུག་པའི་སྙིང་ཁམས་ཅན། །ད་རེས་གཏན་བདེ་སྒྲུབ་དབང་ཡོད་དུས་འདིར། །སྙོམ་ལས་ངང་ལ་སྡོད་པའི་དུས་ཚོད་མིན། །འཆི་བའི་ནད་ནི་གློ་བུར་418

སྟེང་དུ་འོང་། །འོངས་དུས་ན་ཟུག་མ་བཟོད་གཡག་ལྟར་འཁུན། །དབུགས་ཀྱང་རིང་ལེན་ཐུང་ལེན་བྱེད་པའི་དུས། །འགའ་རེས་ཡར་བཏེགས་མར་བསྙལ་ཁ་ལོ་བསྐོར། །ཅི་འདྲ་རེད་ཅེས་འདྲི་དུས་འགྱོད་ཀྱང་འཕྱིས། །ཤིན་ཏུ་བརྩེ་བའི་གཉེན་བཤེས་རྣམས་དང་བྲལ། །བསགས་པའི་རྒྱུ་ནོམ་ཐམས་ཅད་ཤུལ་དུ་བསྒྱུར། །འཇིག་རྟེན་ཕྱི་མར་ལག་སྟོང་འགྲོ་དགོས་པས། །གཉེན་བཤེས་རྒྱུ་ནོམ་ཕྱིར་དུ་སྡིག་མ་གསོག །གཉེན་བཤེས་རྒྱུ་ནོམ་ཕྱིར་དུ་སྡིག་བསོགས་ན། །རྒྱུས་མེད་ཆ་མེད་བར་དོའི་འཕྲང་རིང་ལ། །གྲོགས་མེད་གཅིག་པུར་འགྲོ་དུས་འཇིགས་སྐྲག་ཆེ། །དེ་ལས་ཐར་ཀྱང་དམྱལ་བའི་གནས་སུ་ལྟུང་། །ལྷུང་ན་ཚ་གྲང་སྡུག་བསྔལ་བཟོད་གླགས་མེད། །དེ་ཕྱིར་རང་གིས་རང་ལ་སྙིང་རྗེ་ན། །ཚེ་འདིའི་གཉེན་བཤེས་རྒྱུ་ནོམ་བློ་ཡིས་ཐོངས། །ཕྱི་མར་གཏན་བདེའི་ལྷ་ཆོས་འབད་པར་གྱིས། །བླ་མའི་བྱེན་རླབས་སེམས་ལ་མྱུར་ཞུགས་ནས། །ཚེ་བློས་བཏང་ནས་དམ་ཆོས་བསྒྲུབ་པར་ཤོག །ཅེས་པ་འདི་ཡང་དབེན་གནས་ཟྭ་ལུང་ནས་སྨྲས་པའོ། །དྲིན་ཅན་བླ་མ་རྣམས་ལ་གསོལ་བ་འདེབས། །མི་རྟག་འཆི་བ་དྲན་པར་བྱིན་གྱིས་རློབས། །ཚེ་འདི་བློ་ཡིས་ཐོངས་པར་བྱིན་གྱིས་རློབས། །དབེན་པར་ལྷ་ཆོས་ནུས་པར་བྱེན་གྱིས་རློབས། །གྲུབ་དབང་མི་ལ་རས་པ་ལ་སོགས་པའི། །སྔོན་བྱོན་དམ་པ་གོང་མའི་419

རྣམ་ཐར་བཞིན། །མིང་དང་དོན་གཉིས་མཐུན་པའི་བྱ་བཏང་ཞིག །བྱེད་པའི་དུས་ཤིག་བདག་ལ་ནམ་འོང་ཨང་། །སྤང་ལྗོངས་ནགས་ཚལ་མེ་ཏོག་རྒྱན་ལྡན་ཞིང་། །ཆུ་གཙང་རྒྱུན་འབབ་བྱ་བྱེའུས་སྐད་སྙན་སྒྲོག །ན་བུན་ལྡང་བའི་དབེན་པའི་དགའ་ཚལ་དུ། །གཅིག་པུར་འདུག་པའི་དུས་ཤིག་ནམ་འོང་ཨང་། །བསྒྲུབ་པའི་དུས་སུ་དཀའ་ཚེགས་དཀའ་ལས་མྱང་། །སྤྱད་པས་མི་ངོམས་སྡིག་སྡུག་གཏམ་ངན་གསུམ། །སྣ་འདྲེན་ཤ་སོགས་ཞིམ་མངར་ཟས་སྤངས་ནས། །ངན་ངོན་ཟ་བའི་དུས་ཤིག་ནམ་འོང་ཨང་ །དད་ཟས་ལོག་འཚོ་མི་དགོས་ཤིག་སྲོ་མེད། །ཚེ་རིང་ནད་མེད་རིག་པ་ཤིན་ཏུ་གསལ། །ཉམས་རྟོགས་འཆར་སོགས་ཕན་ཡོན་མང་གསུངབ་་་པས། །བཅུད་ལེན་བྱེད་པའི་དུས་ཤིག་ནམ་འོང་ཨང་། །དོན་མེད་རྣམ་གཡེང་གཏི་མུག་རོ་ཉལ་སྤངས། །བླ་མའི་གདམས་ངག་རྩེ་གཅིག་ཉམས་སུ་བླངས། །ཚེ་མཇུག་འདི་ལ་ས་ལམ་མཐར་ཕྱིན་ནས། །གཞན་དོན་བྱེད་པའི་དུས་ཤིག་ནམ་འོང་ཨང་། །ཞེས་པ་འདི་ཡང་སློབ་བུ་དོན་ཡོད་ཕུན་ཚོགས་ལ་བྱ་བཏང་ཚོགས་དྲུག་རང་གྲོལ་གྱིས་དབུས་ཀྱི་དབེན་གནས་ཟྭ་ལུང་ནས་སྨྲས་པའོ། །ན་མོ་རཏྣ་གུ་རུ། ལྷ་ལམ་དྲོ་འཇམ་ཉི་མ། །འཛིན་མའི་མེ་ཏོག་སྤང་རྒྱན། །བར་སྣང་ཆུ་འཛིན་འཛོམས་དུས། །སྤྲིན་དཀར་མེ་ཏོག་མཛེས་ཀྱང་། །ཉི་མ་ནུབ་རིར་ཡིབས་ནས། །རི་མགོ་མུན་420

པས་ནོན་ཚེ། །སྤྲིན་དཀར་མེ་ཏོག་ལུས་པ། །དཀར་གསལ་མཛེས་རྒྱུ་མི་སྣང་། །གོང་གི་ཤ་ཚའི་མ་རྒན། །འགབ་ཀྱི་སྙིང་ཉེའི་སྲིང་མོ། །བར་གྱི་བུ་ང་འཛོམས་དུས། །མིང་སྲིང་བདེ་སྐྱིད་སྤྲོ་ཡང་། །དྲིན་ཅན་ཨ་མ་ཤི་ནས། །སེམས་མགོ་སྐྱོ་བས་ནོན་ཚེ། །མིང་སྲིང་ཤུལ་དུ་ལུས་པ། །བདེ་སྐྱིད་སྤྲོ་རྒྱུ་མི་སྣང་། །བྱ་རྒྱལ་ཁུ་བྱུག་སྔོན་མོས། །མཛེས་པའི་མགྲིན་པ་བཏེགས་ནས། །ཕྱོགས་བཞིར་ཁ་བལྟས་ལྷང་ལྷང་། །སྐད་སྙན་སྒོག་པ་ཐོས་ཚེ། །བྱམས་པའི་མིག་གིས་བུར་བལྟས། །སྙན་པས་མིང་ནས་འབོད་པའི། །རྒས་པའི་ཨ་མ་དྲན་ནས། །མིག་ནས་འཆི་མ་ལྷུང་བྱུང་། །ཁུ་བྱུག་ཡུལ་གཞན་སོང་བར། །སྐྱོ་བ་ཅུང་ཟད་སྐྱེ་ཡང་། །ཕྱི་ལོ་འོང་ཚུལ་བསམས་ཚེ། །སྐྱོ་བ་སྐྱེ་རྒྱུ་མི་སྣང་། །མ་རྒན་ཕྱི་མར་སོང་ལ། །སྐྱོ་བ་ཚད་མེད་སྐྱེ་བ། །ཕྲད་རྒྱུ་མེད་ཚུལ་བསམས་ཚེ། །སྐྱོ་བ་སངས་དུས་མི་སྣང་། །མ་ལ་ཕྲད་འདོད་ཆེ་ཡང་། །ཕྲད་ཡུལ་ཨ་མ་མེད་ཚེ། །ཕྲད་ན་འདོད་ཀྱང་སུར་འཕྲད། །སྲིང་མོར་ཕྲད་རུང་མི་ཕན། །མ་ལ་ཞེན་ཆགས་ཆེ་ཡང་། །ཆགས་ཡུལ་ཨ་མ་མེད་ཚེ། །ཆགས་ན་འདོད་ཀྱང་སུར་ཆགས། །གཞན་ན་ཆགས་སའི་མ་མེད། །ད་ནི་མའི་དྲིན་ཆོས་ཀྱིས། །འཇལ་ཕྱིར་དབེན་པར་ཆས་འགྲོ། །བུ་ངས་ཆོས་ཀྱིས་མ་ལ། །ཕན་ཐོགས་འབྱུང་བར་གྱུར་ཅིག །གཅིག་པུར་སྐྱོ་མགུར་འཐེན་པ། །ཨ་མས་ཚོར་ན་དགའ་བ། །ཆོས་ཀྱིས་མ་ལ་421

ཕན་ནས། །བུ་ཞེས་གླེང་ན་སྐྱིད་པ། །སྐྱོ་བྲལ་རང་སེམས་མཁའ་ལ། །སྐྱོ་ཤས་ཆུ་འཛིན་འཁྲིགས་ཚེ། །སྐྱོ་དབྱངས་དབྱར་རྔ་ལྡིར་བཞིན། །སྐྱོ་མགུར་ཆར་འདི་འབེབས་སོ།།ན་མོ་རཏྣ་གུ་རུ། སྤྲིན་འཇའ་ཉི་མ་རྣམ་གསུམ། །མཁའ་ལ་དུས་གཅིག་འཛོམས་ནས། །དགའ་སྟོན་སྦྲང་ཆར་ཕབ་ཚེ། །སྤྲིན་དཀར་ལང་ཚོ་གསར་ཡང་། །འཇའ་ཡལ་ཉི་མ་ནུབ་ནས། །ས་གཞི་སྨག་གིས་ཁེབས་ཚེ། །སྤྲིན་དཀར་ཤུལ་དུ་ལུས་པ། །འོད་མདངས་ཅི་ཡང་མི་སྣང་། །བླ་མ་གྲོགས་བདག་རྣམ་གསུམ། །ས་ལ་དུས་གཅིག་འཛོམས་ནས། །དགའ་སྟོན་ཆོས་གཏམ་བགྱིས་ཚེ། །ཉམས་དགའ་སྣང་བ་སྤྲོ་ཡང་། །གྲོགས་གཤེགས་བླ་མ་ཞིང་བརྗེས། །རང་སེམས་སྐྱོ་བས་ཁེབས་ཚེ། །བདག་ཉིད་ཤུལ་དུ་ལུས་པ། །དགའ་སྤྲོ་ཅི་ཡང་མི་སྣང་། །རབ་མཛེས་མེ་ཏོག་ཚལ་ན། །ལུས་མཛེས་བུང་བ་མང་བོས། །དགའ་བའི་གར་བསྒྱུར་གླུ་བླངས། །སྦྲང་རྩི་ལེན་པ་མཐོང་ཚེ། །སྔོན་དུས་བླ་མའི་དྲུང་ནས། །སློབ་མས་གསོལ་འདེབས་ཕྱག་བྱས། །དབང་ལུང་ཁྲིད་གསུམ་ཞུས་པ། །དྲན་ནས་འཆི་མ་ལྷུང་བྱུང་། །འོད་གསལ་ཉི་མ་ནུབ་རིར། །ཡིབས་ཚེ་ཅུང་ཟད་སྐྱོ་བ། །ཉིན་རེ་བཞིན་དུ་འཆར་ཚུལ། །བསམས་ན་སྐྱོ་རྒྱུ་མི་སྣང་། །ཉི་མ་ལས་ལྷག་བླ་མ། །ཞིང་གཞན་གཤེགས་ལ་སྐྱོ་བ། །ནམ་ཡང་མཇལ་རྒྱུ་མེད་ཚུལ། །བསམས་ཀྱིན་422

སྐྱོ་བ་སྐྱེས་བྱུང་། །བླ་མར་མཇལ་འདོད་ཆེ་ཡང་། །མཇལ་ཡུལ་བླ་མ་མེད་ཚེ། །མཇལ་ན་འདོད་ཀྱང་སུར་མཇལ། །གཞན་ལ་མཇལ་བས་མི་ཕན། །བླ་མར་བདག་སེམས་ཆགས་རུང་། །ཆགས་ཡུལ་བླ་མ་མེད་ཚེ། །ཆགས་ན་འདོད་ཀྱང་སུར་ཆགས། །གཞན་ན་ཆགས་ས་མི་སྣང་། །ད་ནི་བླ་མའི་སྐུ་དྲིན། །གཞལ་ཕྱིར་དབེན་པར་ཆས་འགྲོ། །བུ་ངའི་སྒྲུབ་པས་བླ་མའི། །ཐུགས་དགོངས་རྫོགས་པར་གྱུར་ཅིག །གཅིག་པུར་སྐྱོ་མགུར་འཐེན་པ། །བླ་མས་གསན་ན་དགའ་བ། །སྒྲུབ་པའི་མཆོད་པས་དགྱེས་ནས། །བུ་ཞེས་གླེང་ན་སྐྱིད་པ།།ན་མོ་རཏྣ་གུ་རུ། དང་པོ་ལུས་སྲོག་བསྐྱེད་མ། །བར་དུ་ཟས་གོས་སྟེར་མ། །ཐ་མ་ཆོས་སྒོར་འཇུག་མ། །རྒས་པའི་དྲིན་ཅན་ཨ་མ། །སྔོན་དུས་ཉིན་གཅིག་ཙམ་ལ། །གསོན་བྲལ་བྱེད་མི་ཕོད་རུང་། །ད་ལྟ་ཤི་ནས་གཏན་བྲལ། །བྱས་རུང་སྡོད་དགོས་དུས་བྱུང་། །ཀྱེ་ཧུད་སྡོད་མི་ཚུགས་རུང་། །འདུས་ནས་འབྲལ་བ་འཇིག་རྟེན། །འཁོར་བའི་ཆོས་ཉིད་ཡིན་པས། །གཞན་དུ་འགྲོ་ས་མི་སྣང་། །ད་ནི་འཕྲད་ན་འདོད་ཀྱང་། །ཅང་ཤེས་རྟ་ཕོར་ཞོན་ནས། །ས་སྟེང་ཉུལ་ནས་བཙལ་ཡང་། །མ་ལ་འཕྲད་དུས་མི་འབྱུང་། །མ་བུ་ཚེ་འདིར་ལྷན་ཅིག །འདུས་ནས་རྩེ་དགོད་བྱེད་བཞིན། །སྐྱིད་དགའ་ལོངས་སྤྱོད་དགའ་སྟོན། །བྱེད་པའི་སྐལ་བ་423

ཆད་སོང་། །ད་ནི་ཞིམ་མངར་བཟའ་བཏུང་། །བྱིན་ནས་དྲོ་འཇམ་ཡང་གོས། །ཡོད་ཚད་བསྐོན་ན་འདོད་ཀྱང་། །བསྐོན་ཡུལ་ཨ་མ་ ་མི་སྣང་། །རྣར་སྙན་ཡིད་འབབ་གཏམ་སྙན། །ད་ལྟ་རང་གིས་ཤེས་ཚེ། །མ་ལ་བཤད་ན་འདོད་ཀྱང་། །བཤད་ཡུལ་ཨ་མ་མི་སྣང་། །ཤ་ཚ་སྙིང་ཉེའི་སྤུན་ཟླ། །ཆུང་འདྲིས་མཐུན་གྲོགས་ཕོ་མོ། །ཡུལ་མི་ཁྱེམ་མཚེས་རྒན་རྒོན། །ལྷ་བས་ལྷག་པའི་སེམས་བཟང་། །མ་བཞིན་རང་ལ་བྱམས་པའི། །གཉེན་བཤེས་བརྩེ་གདུང་ཅན་རྣམས། །ཐམས་ཅད་འདི་ཡི་ཆོས་ཉིད། །ནམ་ཞིག་སོ་སོར་འབྲལ་ངེས། །ནམ་འབྲལ་ངེས་པ་མི་སྣང་། །སང་དགོང་དོ་ནུབ་ཡིན་ཡང་། །བྲལ་ནས་ཨེ་འགྲོ་བསམས་ན། །ད་ལྟ་ཡུད་ཙམ་འཚོགས་དུས། །ཕན་ཚུན་སེམས་ལ་གནོད་པའི། །བྱ་བ་ངན་པ་སུས་བྱེད། །བརྩེ་ཞིང་དུངས་པའི་སྒོ་ནས། །ཕན་ཐོགས་བྱེད་པར་རིགས་སོ། །སྔར་ཡང་དྲིན་ཅན་ཨ་མར། །ཟས་བྱིན་གོས་བསྐོན་སེམས་ལ། །ཕན་པའི་གཏམ་སྙན་སྨྲས་མོད། །འོན་ཀྱང་སེམས་ལ་གནོད་པའི། །ཚིག་ངན་དམ་དུམ་ཤོར་བ། །དེང་སང་བསམ་བློ་བཏང་ཚེ། །སེམས་ལ་འགྱོད་པ་སྐྱེས་ནས། །མིག་ཆུ་འདོན་དགོས་བྱུང་བ། །ད་ཡང་ཁྱོད་ཀྱིས་བརྗེད་ནས། །བརྩེ་བས་གཉེན་བཤེས་གཞན་ལ། །ཅི་ཕན་ཕན་ཐོགས་མ་བྱས། །ཚིག་ངན་རེ་གཉིས་ཤོར་ན། །ཕྱི་ནས་གཏན་བྲལ་གྱུར་དུས། །འགྱོད་པ་དྲག་པོ་འབྱུང་424

ངེས།།དེ་དུས་འགྱོད་ཀྱང་འཕྱིས་སོང་། །ངུས་རུང་སུར་ཕན་སུས་གོ །འགྱོད་མེད་འདོད་ན་སུ་ལ། །ད་ལྟ་གནོད་འཚེ་མ་བྱེད། །ཐབས་མཁས་བསྡུ་བཞིའི་སྒོ་ནས། །བློ་ཁ་ཆོས་ལ་སྒྱུར་ཨང་། །སྔ་སོར་བརྩེ་གདུང་ཅན་གྱི། །གཉེན་བཤེས་ལ་ལ་ཤི་བྲལ། །ལ་ལ་གསོན་བྲལ་བྱས་ཚུལ། །བསམས་ན་ད་ལྟ་འགྲོག་པའི། །གཉེན་བཤེས་འདི་དང་ངེད་གཉིས། །ནམ་ཚོད་ཅིག་ལ་བྲལ་འགྲོ། །སྙམ་ན་སྔར་བས་འདོད་གདུང་། །ཁོང་ན་མེ་བཞིན་འབར་བྱུང་། །དེ་དང་ལྷན་དུ་བདག་འཛིན། །ཆགས་ཞེན་འཁྲུལ་བ་བྱུང་ནས། །ནམ་ཡང་འབྲལ་མི་ཕོད་པར། །ལྷན་ཅིག་སྡོད་འདོད་སྐྱེས་ཀྱང་། །ཡུན་རིང་འགྲོག་པའི་མཐུ་མེད། །ཕྱི་མར་ཁྲིད་པའི་ས་མེད། །ཁྲིད་རུང་གར་འགྲོ་ཆ་མེད། །བསམས་ན་ཚེ་འདིར་ཡུད་ཙམ། །འགྲོགས་ལ་དོན་གོ་མི་སྣང་། །དེ་ཕྱིར་ཆགས་ནས་ཅི་བྱ། །དེ་བས་ཆོས་ཤིག་བྱ་དགོས། །བསམས་ནས་ཞེན་ཆགས་ཆོད་སོང་། །ད་ནི་སྐྱེ་བ་ཕྱི་མར། །ཕ་མ་གཉེན་བཤེས་ཐམས་ཅད། །དག་པའི་ཞིང་དུ་དྲངས་ནས། །འགྲོག་པའི་སྐལ་བ་ལྡན་ཕྱིར། །རང་གི་ལུས་སྲོག་ལ་ཡང་། །ཆགས་ཞེན་སྤུ་ཙམ་མེད་པར། །དབེན་པའི་དགའ་ཚལ་ཉམས་དགའ། །འགྲིམ་པའི་གོ་ཆ་གྱོན་སོང་། །དང་པོ་སྨོན་འཇུག་སེམ་ས་བསྐྱེད། །བར་དུ་ཚོགས་གཉིས་དགེར་འབད། །ཐ་མ་བསྔོ་སྨོན་མཚམས་སྦྱོར། །ཉིན་བཞིན་བྱེད་པར་སྨོན་ནོ། །མ་འོངས་ཕ་425

མ་གཉེན་བཤེས། །འགྲོ་ལ་ཅི་ཕན་བྱེད་སྙམ། །རང་གི་ཡིད་ན་ཡོད་པ། །དེ་བཞིན་འགྲུབ་པར་གྱུར་ཅིག །ཅེས་པ་འདི་རྣམས་ཀྱང་དབུས་ཀྱི་དབེན་གནས་ཟྭ་ལུང་ནས་སྨྲས་པའོ། །བློ་ཕུགས་གཏད་ན་མི་བསླུ་བའི། །འགྲོ་བ་ཡོངས་ཀྱི་མགོན་སྐྱབས་དཔུང་། །བླ་མ་ཡི་དམ་དཀོན་མཆོག་ལ། །གསོལ་བ་འདེབས་སོ་བྱིན་གྱིས་རློབས། །ཡིད་བཞིན་ནོར་བུ་ལས་ལྷག་པའི། །དལ་འབྱོར་མི་ལུས་རིན་པོ་ཆེ། །ཤིན་ཏུ་རྙེད་དཀའ་དོན་ཡང་ཆེ། །རྙེད་དུས་ཆུད་ཟོས་མ་གཏོང་ཨང་། །བརྩིགས་པའི་གནས་ཁང་བསགས་པའི་ནོར། །འགྲོགས་པའི་གཉེན་བཤེས་རྒྱབ་ཏུ་བསྒྱུར། །ཕྱི་མར་ནམ་འགྲོ་ཆ་མེད་པས། །འགྲུབ་མེད་བྱ་བ་མ་མང་ཨང་། །བདེ་འདོད་སྡུག་བསྔལ་མི་འདོད་པ། །སེམས་ཅན་ཐམས་ཅད་བློ་མཐུན་པས། །རང་གི་ལུས་ལ་དཔེ་ལོངས་ལ། །གཞན་ལ་གནོད་པ་མ་བྱེད་ཨང་། །འགྲོ་ལ་བྱམས་ན་བུ་ཆུང་ལ། །གཅེས་ན་ཕ་མ་དགའ་བ་བཞིན། །རྒྱལ་བ་སྲས་བཅས་ཐུགས་མཉེས་པས། །འགྲོ་ལ་ཕན་ཐོགས་གྱིས་ཤིག་ཨང་། །ཁྲོས་པས་རང་གི་དགེ་རྩ་འཇོམས། །མཛའ་བཤེས་གྲོགས་པོ་རྣམས་ཀྱང་སུན། །ཞེ་སྡང་དྲག་པོའི་གཞུ་འཐེན་ནས། །ཚིག་རྩུབ་དུག་མདའ་མ་འཕེན་ཨང་། །ཆོས་པ་འགའ་རེས་ཕྱི་རོལ་གྱེ། །སྤྱོད་པ་མིག་སྔར་མི་མཛེས་ཀྱང་། །ནང་གི་ཐུགས་དགོངས་མི་ཤེས་པས། །གང་426

ལའང་དག་སྣང་གྱིས་ཤིག་ཨང་། །དམ་པའི་ཆོས་ལ་མི་བཟང་མེད། །དབུ་མ་ཕྱག་རྫོགས་ཞི་བྱེད་གཅོད། །ལ་སོགས་ཆོས་ལ་བཟང་ངན་ཕྱེས། །ཕྱོགས་རིས་ཆགས་སྡང་མ་བྱེད་ཨང་། །རང་གིས་བརྩིགས་པའི་གནས་ཁང་དུ། །རྟག་ཏུ་འདུག་དབང་རང་ལ་མེད། །དོན་མེད་ཁང་ལས་མ་བྱེད་པར། །རི་ཁྲོད་བྲག་ཕུག་སྟེན་ཅིག་ཨང་། །སེམས་ཅན་སེམས་ལ་གང་ཤར་རྣམས། །རྒྱལ་བའི་ཐུགས་ཀྱིས་ས་ལེར་མཁྱེན། །ཕྱོགས་བཅུའི་རྒྱལ་རྣམས་ཐུགས་ཁྲེལ་བའི། །བསམ་ངན་ཡིད་ལ་མ་འཆང་ཨང་། །འགྲོ་ཀུན་ལུས་ངག་བྱ་སྤྱོད་གང་། །བྱས་ཚུལ་ཕྱོགས་བཅུའི་རྒྱལ་རྣམས་ཀྱིས། །རྟག་ཏུ་ཡེ་ཤེས་སྤྱན་གྱིས་གཟིགས། །སྤྱོད་ངན་ལྐོག་ཏུ་མ་བྱེད་ཨང་། །འཁོར་བ་སྡུག་བསྔལ་ཐམས་ཅད་པོ། །ལས་དང་ཉོན་མོངས་རྒྱུ་ལས་བྱུང་། །ལས་ཉོན་རྩ་བ་བདག་འཛིན་ཡིན། །བདག་འཛིན་ཕུང་རྒན་ཐུལ་ཅིག་ཨང་། །ཆོས་རྣམས་ཐམས་ཅད་སེམས་ཀྱི་འཕྲུལ། །སེམས་ཉིད་དཔྱད་ན་ངོས་བཟུང་བྲལ། །ངོས་བཟུང་མེད་པའི་སྟོང་སང་གི །ངང་ལ་མཉམ་པར་ཞོག་ཅིག་ཨང་། །ཆོས་ཀུན་རྨི་ལམ་སྒྱུ་མ་འདྲ། །རང་བཞིན་གྲུབ་པ་རྡུལ་ཙམ་མེད། །མེད་བཞིན་སྣང་བའི་ཆོས་རྣམས་ལ། །ཚུགས་ཐུབ་བདེན་པར་མ་འཛིན་ཨང་། །འཁོར་བའི་སྡུག་བསྔལ་ཀུན་ལས་བསྐྱབས། །བདེ་བ་ཀུན་ལ་སྤྲོད་པའི་མགོན། །བསླུ་མེད་དཀོན་མཆོག་གསུམ་ཡིན་427

པས། །རྟག་ཏུ་སྐྱབས་སུ་སྟེན་ཅིག་ཨང་། །བྱིན་རླབས་སྩོལ་བའི་བླ་མ་དང་། །དངོས་གྲུབ་སྟེར་བའི་ཡི་དམ་ལྷ། །བར་ཆད་སེལ་བའི་ཆོས་སྐྱོང་གསུམ། །གཡེལ་མེད་ཚུལ་བཞིན་སྟེན་ཅིག་ཨང་། །མཚན་ལྡན་རྩ་བའི་བླ་མ་ཡིས། །རང་ལ་མ་ནོར་ཆོས་བསྟན་པ། །ཡིན་མིན་ཐེ་ཚོམ་མ་བྱེད་པར། །རྩེ་གཅིག་ཉམས་སུ་ལོངས་ཤིག་ཨང་། །དགེ་ཆོས་གང་བྱས་ཐོག་མ་རུ། །སྨོན་འཇུག་བྱང་ཆུབ་སེམས་བསྐྱེད་ལ། །ཐ་མ་འདུན་པ་དྲག་པོ་ཡིས། །བསྔོ་སྨོན་རྣམ་དག་གྱིས་ཤིག་ཨང་། །དེ་ལྟར་མཛད་ན་གནས་སྐབས་སུ། །མངོན་མཐོ་ལྷ་མིའི་བདེ་བ་འབྱུང་། །མཐར་ཐུག་རྫོགས་པའི་སངས་རྒྱས་ཀྱི། །གོ་འཕང་དམ་པ་ཐོབ་པར་འགྱུར། །དགེ་འདིས་མཚོན་པའི་རང་གཞན་གྱིས། །དགེ་བ་ཅི་བསགས་འགྲོ་བ་ཀུན། །སངས་རྒྱས་ཐོབ་པའི་རྒྱུ་རུ་བསྔོ། །ཐམས་ཅད་སངས་རྒྱས་མྱུར་ཐོབ་ཤོག །ཅེས་པ་འདི་ཡང་དད་ཅན་སློབ་བུ་ངག་དབང་དར་རྒྱས་ཀྱིས་བསྐུལ་ངོར་ཚོགས་དྲུག་རང་གྲོལ་གྱིས་་་་་་་དབེན་གནས་ཟྭ་ལུང་ནས་སྦྱར་བའོ།། ་དྲིན་ཅན་རྩ་བའི་བླ་མ་ལ། །གསོལ་བ་འདེབས་སོ་བྱིན་གྱིས་རློབས། །ཕན་པའི་སྙིང་གཏམ་ཚིག་འགའ་སྨྲ། །མ་ཡེངས་ལེགས་པར་ཉོན་ཅིག་ཨང་། །ཐོས་བསམ་བྱས་པའི་དགོས་པ་ནི། །ལག་ལེན་མཁས་པ་ཡིན་པ་ལ། །ཆོས་ཀྱི་ཕྱག་ལེན་མི་ཤེས་པར། །འཇིག་རྟེན་ཤེས་རྒྱ་མ་ཆེ་ཨང་། །ཁྱེམ་སྤངས་རབ་ཏུ་བྱུང་ནས་428

བཟུང་། །དགེ་སྦྱོང་ཆོས་བཞི་བསྟེན་དགོས་པས། །ཚིག་ངན་ཁབ་ཙམ་མི་བཟོད་པར། །ངན་ལན་འཁོན་འཛིན་མ་བྱེད་ཨང་། །རང་ཉིད་བཙུན་པར་ཁས་བླངས་བསྟོད། །གཞན་ལ་སྡོམ་ཤོར་ཟེར་ནས་སྨོད། །རང་གི་རློམ་སེམས་མི་སྤོང་བར། །གཞན་ལ་བརྙས་སྨོད་མ་བྱེད་ཨང་། །ཆོས་དང་ཆོས་མིན་ཤན་འབྱེད་པ། །ཀུན་མཁྱེན་སྤྱོད་ཡུལ་ཡིན་པ་ལ། །མཐོང་ལམ་ཙམ་ཡང་མ་སྐྱེས་པར། །ཆོས་ལ་བཟང་ངན་མ་འབྱེད་ཨང་། །ཕྱི་ཡི་སྤྱོད་ལམ་མི་མཛེས་ཀྱང་། །ནང་རྒྱུད་སྨིན་ཅིང་གྲོལ་བ་མང་། །མངོན་ཤེས་མེད་བཞིན་རྣལ་འབྱོར་པའི། །རྒྱུད་ཚོད་ནམ་ཡང་མ་འཛིན་ཨང་། །འདུལ་ཁྲིམས་བསྲུང་བ་ཆགས་སྡང་སོགས། །ཉོན་མོངས་འདུལ་ཐབས་ཡིན་པ་ལ། །ཚུལ་ཁྲིམས་སྲུང་གིན་དུག་གསུམ་སོགས། །ཉོན་མོངས་ཆེ་རུ་མ་འགྲོ་ཨང་། །འགྲོ་བའི་དོན་དུ་སེམས་བསྐྱེད་ནས། །སྒྲུབ་པ་སྙིང་བོར་མཛད་དགོས་ལ། །རང་དོན་མ་ལེགས་ཕྲན་ཚེགས་ཕྱིར། །སེམས་འཁྲུགས་སེམས་བསྐྱེད་མ་འཆོར་ཨང་། །གཞན་སྐྱོན་ཉོན་མོངས་མི་དགེའི་ལས། །སྤོང་བའི་ཐབས་ལ་བརྩོན་དགོས་ན། །རང་སྐྱོན་སྤོང་བ་སྨོས་ཅི་དགོས། །གཡོ་སྒྱུ་ཁྲམ་གསུམ་སྤོངས་ཤིག་ཨང་། །ལྟ་བ་རྟོགས་ན་སྔར་བས་ཀྱང་། །སྡིག་པ་ཕྲ་མོའང་འཛེམ་དགོས་ལ། །དགེ་བ་སྤངས་ནས་མི་དགེ་བཅུ། །སྔར་བས་ལག་ལེན་མ་ཆེ་ཨང་། །གསང་སྔགས་སྡོམ་པ་429

གསུམ་ལྡན་ལ། །གནང་བཀག་སོ་མཚམས་མ་ཤེས་པར། །ང་ལ་གང་ཡང་མ་བཀག་ཅེས། །སོ་ཐར་ཁྱད་དུ་མ་གསོད་ཨང་། །གསང་སྔགས་གསང་ནས་སྒྲུབ་པ་ལ། །དབེན་པར་གསང་ནས་མི་བསྒྲུབ་པར། །ཁྲོམ་དང་གྲོང་ཡུལ་དགོན་སོགས་ནས། །གསང་བ་ནམ་ཡང་མ་སྒྲོག་ཨང་། །རྒྱལ་བས་བསྔགས་པའི་རི་ཁྲོད་དུ། །ཐག་རིང་བགྲོད་དཀའ་མི་ཚུགས་ཟེར། །གྲོང་གི་སྦྲ་ཆད་ཁང་རུལ་ནས། །གཏན་དུ་སྡོད་གྲབས་མ་བྱེད་ཨང་། །མདོར་ན་མདོ་རྒྱུད་མན་ངག་ཀུན། །སེམས་ཅན་ཉོན་མོངས་འདུལ་ཐབས་ཡིན། །རྟག་ཏུ་ཐོས་བསམ་སྒོམ་གསུམ་སྒོས། །རང་རྒྱུད་ཉོན་མོངས་ཐུལ་ཅིག་ཨང་། །ཨང་ཡིག་བཅུ་བཞིའི་ཞལ་གདམས་འདི། །བྱ་བཏང་ཚོགས་དྲུག་རང་གྲོལ་གྱིས། །སློབ་བུ་ཚུལ་ཁྲིམས་རྣམ་རྒྱལ་ལ། །སྨྲས་པ་བཞིན་དུ་འགྲུབ་པར་ཤོག །ཅེས་པ་འདི་ནི་དབུས་ཀྱི་དབེན་གནས་ཟྭ་ལུང་ནས་སྨྲས་པའོ། །ན་མོ་རཏྣ་གུ་རུ། མ་གྱུར་འགྲོ་བའི་སྐྱབས་མགོན། །མ་རིག་དབང་གྱུར་བདག་ལ། །མ་ནོར་ལམ་བཟང་སྟོན་པའི། །མ་ལས་ལྷག་པའི་བླ་མར། །སྔོན་ཆད་ལོ་འམ་ཟླ་གཅིག །ཞག་བདུན་ཙམ་ལ་བྲལ་ནས། །ཕྱོགས་གཞན་འགྲོ་དགོས་བྱུང་ན། །མི་འཐད་འབྲལ་མི་ཕོད་རུང་། །རྟག་འཛིན་ཕྱི་བཤོལ་མཁན་གྱི། །འགྲོ་རྣམས་ཆོས་ལ་བསྐུལ་ཕྱིར། །སྔོན་དུས་སྟོན་པ་སངས་རྒྱས། །430

གཟུགས་སྐུ་མྱ་ངན་འདས་བཞིན། །མཚན་ལྡན་རྩ་བའི་བླ་མའི། །སྐུ་དེ་མི་རྟག་ཚུལ་བསྟན། །ད་ལྟ་གཟུགས་སྐུ་ཆུ་བུར། །མིག་གི་ལམ་དུ་མི་སྣང་། །ཀྱེ་ཧུད་སྐལ་དམན་རང་ཉིད། །ཉ་མོ་ཆུ་དང་བྲལ་བཞིན། །ཤུལ་ནས་མྱ་ངན་བྱེད་བཞིན། །སྡོད་དགོས་དུས་ངན་བྱུང་སོང་། །ད་ནི་དཔོན་སློབ་འཁོར་བཅས། །ཚེ་འདིར་ལོ་འམ་ཟླ་བར། །འགྲོག་པ་ཕར་ཞོག་ཡུད་ཙམ། །འགྲོག་པའི་སྐལ་བ་མེད་བཞིན། །གཞན་ཡང་འབྲེལ་ཚད་བླ་མ། །དམ་ཚིག་གཅིག་པའི་སྤུན་གྲོགས། །ཅི་གསུང་སྒྲུབ་པའི་སློབ་བུ། །རྒྱུ་ཟས་འབྲེལ་ཐོགས་ཡོན་བདག །དད་ཅན་ཕོ་མོ་རྣམས་ཀྱང་། །འདི་ཡི་རང་བཞིན་ཡིན་པས། །ནམ་ཞིག་སོ་སོར་འབྲལ་ངེས། །ནམ་འབྲལ་ངེས་པ་མི་སྣང་། །ད་ལྟ་ཡུད་ཙམ་འགྲོགས་དུས། །བླ་མ་གྲོགས་མཆེད་སློབ་མ། །སྦྱིན་བདག་རྣམས་ཀྱི་སེམས་ལ། །གནོད་པའི་བྱ་བ་མ་བྱེད། །ཟས་གོས་ནོར་རྫས་ཆོས་ཀྱིས། །ཅི་ཕན་ཕན་ཐོགས་མཛོད་ལ། །ཅི་སྨྲས་ཇི་བཞིན་སྒྲུབས་ཤིག །ཞེན་ཅིང་ཆགས་ནས་ཅི་བྱ། །རང་གཞན་གཉིས་ཀྱི་སུ་ཡང་། །ཚེ་འདིར་ཡུན་རིང་མི་སྡོད། །ཕྱི་མར་སོ་སོར་འགྲོ་ངེས། །སང་འགྲོ་གནངས་འགྲོའི་ཆ་དེ། །རང་གཞན་གཉིས་ལ་མེད་ཕྱིར། །ད་ནི་ཚེ་འདིའི་ཞེན་ཆགས། །འཁྲི་བ་རྦད་ཀྱིས་བཅད་ནས། །ཚེ་རབས་ཕྱི་མར་འབྲེལ་ཚད། །དག་པའི་ཞིང་དུ་འགོད་ཕྱིར། །བྱ་བཏང་རྣལ་འབྱོར་ང་431

ཡིས། །རི་ཁྲོད་དབེན་པའི་གནས་སུ། །ཟབ་མོའི་སྒྲུབ་པ་བྱེད་ལ། །བློ་ཁ་ཆེས་ཆེར་ཕྱོགས་སོ། །ནམ་ཞིག་སངས་རྒྱས་མཆོད་ཅིང་། །སེམས་ཅན་འདྲེན་པར་སྨོན་ནོ། །རང་གི་ཡིད་ལ་ཅི་བསམ དེ་བཞིན་འགྲུབ་པར་གྱུར་ཅིག །ང་རང་སྐྱོ་བའི་མགུར་འདིས། །ང་ལ་ཕན་ཐོགས་བྱུང་ཚེ། །ང་ཡི་སློབ་བུ་ཡོངས་ལ། །ང་བཞིན་ཕན་སྙམ་བསྐུར་སོང་། །སྐྱོ་བ་རང་སྐྱེས་འོང་དཀའ། །སྐྱོ་ཤས་སེམས་ལ་བསྐྱེད་ན། །སྐྱོ་མགུར་འདི་འདྲ་འཐེན་དང་། །སྐྱོ་ཤས་ངེས་འབྱུང་སྐྱེས་ཡོང་། །ཞེས་པ་འདི་ཡང་ཚོགས་དྲུག་རང་གྲོལ་གྱིས་དབེན་གནས་ཟྭ་ལུང་ནས་སྨྲས་པའོ། །གཏན་གྱི་སྐྱབས་གནས་བླ་མར་གསོལ་བ་འདེབས། །བློ་ཁ་ཆོས་ལ་ཕྱོགས་པར་བྱིན་གྱིས་རློབས། །ཕྱི་རོལ་སྣང་བ་དཔེར་བཞག་གྲོས་ཤིག་འདེབས། །སོར་བཅུ་བྲང་ལ་ཁྲོམས་ལ་སོམས་ཤིག་བུ། །ནོར་བུ་དོར་ནས་འཆིང་བུ་འཚོལ་བ་བཞིན། །བླ་མ་དོར་ནས་གྲོགས་ངན་མ་ཚོལ་བུ། །གསེར་དངུལ་ཁྲོད་དུ་སློག་ཧྲུལ་དྲུད་པ་བཞིན། །ཡོན་ཏན་བོར་ནས་ཉེས་སྐྱོན་མ་ཚོལ་བུ། །རིན་ཆེན་གླིང་ནས་ཟོང་ཟད་སླར་ལོག་བཞིན། །དལ་འབྱོར་ཐོབ་ནས་སྟོང་ལོག་མ་བྱེད་བུ། །རང་ལ་མི་འཆིའི་གདེང་ཞིག་ཡོད་པ་བཞིན། །ཡུན་རིང་སྡོད་ཤོམ་བློ་རྒྱ་མ་ཆེ་བུ། །མིག་ཅན་འགའ་རེ་གཡང་ལ་མཆོང་བ་བཞིན། །ཤེས་བཞིན་ལས་འབྲས་ཁྱད་དུ་མ་432

གསོད་བུ། །མི་གཙང་ཁྲོད་ལ་དགའ་བའི་སྦྲང་མ་བཞིན། །འཁོར་བའི་བདེ་ལ་ཆགས་ཞེན་མ་ཆེ་བུ། །ལྕགས་ཀྱུ་མེད་པའི་གླང་ཆེན་སྨྱོན་པ་བཞིན། །ཉེས་ལྟུང་དུ་མའི་འདམ་དུ་མ་བྱིང་བུ། །གཡོ་ཅན་ཆུ་སྐྱར་བྱེ་ལས་སྤྱོད་པ་བཞིན། །ཟོག་གིས་རང་གཞན་གཉིས་ཀ་མ་བསླུ་བུ། །རང་དོན་འབའ་ཞིག་སྒྲུབ་པའི་ཉན་རང་བཞིན། །མ་གྱུར་འགྲོ་རྣམས་ཡལ་བར་མ་དོར་བུ། །མཚོ་འཁྱགས་སྟེང་དུ་ཆུ་རྒྱུན་བཀྲམ་པ་བཞིན། །ང་བདག་འཛིན་པ་ཇེ་ཆེར་མ་གཏོང་བུ། །དེད་དཔོན་བསྟེན་ན་རིན་ཆེན་གླིང་བགྲོད་བཞིན། །བླ་མ་བསྟེན་ནས་གསང་སྔགས་སྒོར་ཞུགས་བུ། །གྲུ་དེ་གས་ཆག་བྱུང་ན་ཉེན་ཆེ་བཞིན། །དམ་ཚིག་ཉམས་ན་ཉེན་ཆེ་སྲུངས་ཤིག་བུ། །ནོར་བུ་ལོན་ཚེ་མཆོད་བསྟོད་གསོལ་འདེབས་བཞིན། །དབང་ཁྲིད་ཐོབ་ནས་ཉམས་སུ་ལོངས་ཤིག་བུ། །ནོར་བུ་མཆོད་ན་དགོས་འདོད་འབྱུང་བ་བཞིན། །གསང་སྔགས་ཉམས་བླངས་དངོས་གྲུབ་ཀུན་འབྱུང་བུ། །མདོར་ན་སེང་ལྤགས་གྱོན་པའི་ཝ་སྐྱེས་བཞིན། །ཆོས་པར་བཛུས་ནས་ཆོས་མིན་མ་བྱེད་བུ། །སྔོན་བྱོན་དམ་པ་གོང་མའི་རྣམ་ཐར་བཞིན། །ཆོས་མིན་དོར་ལ་ཆོས་བཞིན་གྱེས་ཤིག་བུ། །གླུ་འདི་བཏོན་དང་ཐོས་ཚད་ཐམས་ཅད་ཀྱི། །རྒྱུད་ལ་དངོས་སམ་བརྒྱུད་ནས་ཕན་ཐོགས་ཤོག །ཅེས་པ་འདི་ནི་བྱ་བཏང་ཚོགས་དྲུག་རང་གྲོལ་གྱིས་སློབ་བུ་སྐལ་ལྡན་རང་གྲོལ་ལ་དབེན་གནས་ཟྭ་ལུང་ནས་གདམས་་་་་་་་་་་433

པའོ། །རྩ་གསུམ་ལྷ་ཚོགས་རྣམས། །སྙན་པའི་གླུ་ཡིས་མཆོད། །ཉམས་རྟོགས་ཡོན་ཏན་རྣམས། །སྐྱེ་བར་བྱིན་གྱེས་རློབས། །བྱ་བཏང་རི་བ་ངས། །མི་མེད་ལུང་སྟོང་ནས། །རང་ཉིད་སྐྱོ་སངས་ཕྱིར། །དགའ་སྤྲོའི་རྒྱང་གླུ་ལེན། །མཚན་ལྡན་བླ་མ་ལ། །ཟོལ་མེད་དད་གུས་སྐྱེས། །སྐལ་ལྡན་སློབ་བུ་ཡི། །གྲལ་དུ་ཚུད་ལ་སྤྲོ། །དལ་འབྱོར་རྙེད་དཀའ་ཤེས། །ཚེ་ལྷག་དོན་ལྡན་བྱས། །འཛམ་གླིང་མིའི་ནང་ནས། །བུ་རྒོད་པོ་རང་བྱུང་། །མི་རྟག་འཆི་བ་དྲན། །ཚེ་འདི་བློ་ཡིས་ཐོངས། །ཆོས་པ་དགའ་མོ་ཚོའི། །གྲལ་དབུར་གནས་ན་མཛེས། །ལས་འབྲས་རྣམ་དབྱེ་ཤེས། །སྡིག་སྤངས་དགེ་བ་བསྒྲུབས། །ངན་སོང་གསུམ་པོ་ལ། །འཇིགས་པ་སྤུ་ཙམ་མེད། །འཁོར་བའི་ཉེས་དམིགས་བསམས། །འཁྲི་བ་བཙན་ཆོད་བྱས། །བདེ་ཆེན་ཐར་བའི་ཞིང་། །གང་དུ་སོང་ཡང་ཡོངས། །ཁས་བླངས་སྡོམ་པ་རྣམས། །བསྲུང་རྒྱུའི་སྐལ་བ་བྱུང་། །སྡོམ་བརྩོན་ཐམས་ཅད་ཀྱི། །ཁྱུ་མཆོག་ང་ལ་གྱིས། །ཕ་མ་སེམས་ཅན་ལ། །བྱམས་དང་སྙིང་རྗེ་སྐྱེས། །བྱང་ཆུབ་སེམས་དཔའ་ཡི། །གྲལ་དུ་ཚུད་པ་མཚར། །བདག་འཛིན་ཉོན་མོངས་རྣམས། །སྣ་ཚོགས་ཐབས་ཀྱིས་བཏུལ། །འཕགས་པ་དགྲ་བཅོམ་ཚོའི། །གྲལ་དུ་སླེབ་ལ་ཁད། །གསང་སྔགས་བླ་མེད་ཆོས། །གསང་ནས་ཉམས་སུ་བླངས། །ཚེ་434

གཅིག་སངས་རྒྱས་དེ། །ད་ནི་ཡོང་ཡོང་འདྲ། །སྔོན་ཆད་སྤྱོད་ཚུལ་ལ། །བསམས་པས་སྤྲོ་ཤུགས་ཀྱིས། །སྙན་པའི་གླུ་ཆུང་འདི། །ཁ་ནས་ཤོར་བུད་སོང་། །སྐྱིད་པའི་རྒྱངས་གླུ་འདི། །ཐོས་ཚད་བདེ་སྐྱིད་ཤོག །ཅེས་པ་འདི་ཡང་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཟྭ་ལུང་ནས་བླངས་པའོ།།ཕྱག་དང་མཆོད་པའི་ཞིང་མཆོག །འདི་ཕྱི་གཏན་གྱི་སྐྱབས་གནས། །གྲུབ་པའི་དབང་ཕྱུག་ཆེན་པོ། །མཁར་རྡོ་རིན་པོ་ཆེ་ཞེས། །མཚན་སྙན་ཉི་ཟླ་ལྟར་གྲགས། །སྙན་པ་ལྷ་མིའི་ཡུལ་ན། །ཉིན་རེར་ཡང་ཡང་གླེང་བའི། །མཚན་ལྡན་བླ་མའི་སྙན་དུ། །ཚེ་རབས་གཅིག་ཙམ་མ་ཡིན། །ཚེ་རབས་མང་བོའི་བར་དུ། །བརྩེ་བས་རྗེས་སུ་བཟུང་བའི། །སྐལ་ལྡན་སློབ་མས་གུས་ཞུ། །མགོན་ཁྱོད་ངོ་མཚར་རྨད་བྱུང་། །བསྐལ་པ་དཔག་མེད་སྔོན་ནས། །སངས་རྒྱས་ཚར་ནས་འགྲོ་ལ། །གང་འདུལ་གཟུགས་སྐུ་བསྟན་ནས། །གང་འཚམ་ཟབ་རྒྱས་ཆོས་གསུངས། །སེམས་ཅན་མང་བོ་སྨིན་གྲོལ། །ལམ་ལ་བཀོད་པ་མཐའ་ཡས། །སྐབས་འདིར་གངས་ཅན་ལྗོངས་འདིའི། །སྐལ་བཟང་གདུལ་བྱའི་སྣང་ངོར། །སྔགས་འཆང་གོས་དཀར་ལྕང་ལོ། །ཅན་གྱི་ཚུལ་བཟུང་གསང་སྔགས། །རྡོ་རྗེ་ཐེག་པའི་ཆོས་ཀྱི། །འཁོར་ལོ་བསྐོར་བ་ངོ་མཚར། །ཕུལ་བྱུང་ལྟས་དང་ཆོ་འཕྲུལ། །སྨིན་གྲོལ་སློབ་མ་ཡང་སློབ། །དགེ་435

ལེགས་བདེ་སྐྱིད་བཀྲ་ཤིས། །ཆེན་པོས་ཕྱོགས་ཀུན་ཁྱབ་བྱུང་། །ཁྱེད་ཀྱིས་གདུལ་བྱ་ཡོངས་ལ། །དངོས་སམ་བརྒྱུད་ནས་ཕན་ཐོགས། །བྱུང་བའི་བཀའ་དྲིན་སྟོང་གསུམ། །གསེར་གྱིས་བཀང་རུང་གཞལ་དཀའ། །འོན་ཀྱང་ད་དུང་སྐལ་བཟང་། །གདུལ་བྱ་ཡོངས་ཀྱི་དོན་དུ། །བསྐྱེད་རིམ་རྫོགས་རིམ་རྫོགས་ཆེན། །ཁྲིད་ཡིག་ཤིན་ཏུ་གསལ་བ། །ཤེལ་དཀར་ཕྲེང་བ་ལྟ་བུ། །གསུངས་ཞེས་ཞུ་རྟེན་ལྷ་རྫས། །དྲི་མེད་ཤེལ་ཕྲེང་ཞིག་ཕུལ། །སོར་བཅུ་སྙིང་གར་སྦྱར་ནས། །གསོལ་བ་ཡང་ཡང་འདེབས་པས། །བརྩེ་བ་ཆེན་པོའི་སྒོ་རྒེས། །གསུངས་ཚེ་བདག་ལ་སྩོལ་ཅིག །ཅེས་པ་འདི་ཡང་དབེན་གནས་ཟྭ་ལུང་ནས་ལྷ་རྫས་དྲི་མེད་བཅས་ཕུལ།དུས་གསུམ་སངས་རྒྱས་འདུས་པའི་སྐུ། །མཚན་ལྡན་བླ་མའི་ཞབས་ལ་འདུད། །མི་མཐུན་རྐྱེན་དང་བར་ཆད་སོལ། །ཆོས་དང་མཐུན་པར་བྱིན་གྱིས་རློབས། །ཨེ་མ་སྐལ་ལྡན་ཆོས་མཐུན་གྲོགས། །དབུས་གཙང་དག་པའི་ཞིང་དུ་འོངས། །ཆོས་ལ་ཐོས་བསམ་བྱེད་དུས་སུ། །མ་ཡེངས་བརྩོན་འགྲུས་སྐྱེད་ཅིག་ཨང་། །ཡོན་ཏན་ཆེ་ཆུང་གང་ཡིན་ཡང་། །མཚན་ལྡན་བླ་མ་བསྟེན་ལས་འབྱུང་། །རྟག་ཏུ་བླ་མ་ཅི་མཉེས་གྱིས། །ཐུགས་དང་འགལ་བ་མ་བྱེད་ཨང་། །བླ་མ་གྲོགས་ཀྱི་བཀའ་དྲིན་གྱིས། །ཕུལ་བྱུང་མདོ་རྒྱུད་མན་ངག་དོན། །ཅུང་ཟད་ཙམ་ཞིག་ཤེས་པའི་ཚེ། །རང་436

མཐོང་ང་རྒྱལ་མ་ཆེ་ཨང་། །ཐོས་པ་མང་བོ་བྱས་པ་དེ། །རང་རྒྱུད་ཉོན་མོངས་འདུལ་ཐབས་ཡིན། །ཐོས་པ་བྱས་ཀྱིན་རང་རྒྱུད་དེ། །ཇེ་རྩུབ་ཇེ་ངན་མ་འགྲོ་ཨང་། །ཁྱེམ་སྤངས་རབ་བྱུང་དགེ་སློང་བྱས། །བསླབ་པ་བླངས་ནས་མི་བསྲུང་བར། །ནོར་ཕྱུགས་བགྲངས་ནས་ཉོ་ཚོང་བྱས། །སྡོམ་པ་འཆོར་དུ་མ་འཇུག་ཨང་། །ཁྱེམ་པ་རྣམས་དང་རབ་བྱུང་གཉིས། །བཟང་ངན་གཉིས་ཀྱིས་ཁྱད་ཐོན་དགོས། །ཛུན་སྨྲས་གཡོ་སྒྱུ་འཁོན་འཛིང་བྱས། །ཁྱེམ་པ་ལས་ཐུ་མ་བཅོ་ཨང་། །ཆ་ལུགས་ངན་པའི་གང་ཟག་གི །ནང་ན་་ཡོན་ཏན་ལྡན་པ་མང་། །རང་ལ་མངོན་ཤེས་མེད་བཞིན་དུ། །དམན་པར་བལྟས་ནས་མ་བརྙས་ཨང་། །སེམས་ཅན་མོས་་པ་སྣ་ཚོགས་པའི། །རྒྱལ་བའི་ཆོས་ལུགས་མཐའ་ཡས་འབྱུང་། །རང་དང་མི་མཐུན་ཆོས་ལུགས་ལ། །ངན་པར་བལྟས་ནས་མ་སྨོད་ཨང་། །ཐོས་པ་བྱས་ནས་དབེན་པའི་གནས། །རི་ཁྲོད་བསྟེན་ནས་མི་བསྒོམ་པར། །གྲོང་གི་སྦྲ་ནག་ཁང་རུལ་འགྲིམས། །གྲོང་ཆོག་རྐྱང་བ་མ་བྱེད་ཨང་། །མདོར་ན་རབ་ཏུ་བྱུང་ནས་བཟུང་། །ཐོས་བསམ་སྒོམ་གསུམ་མི་བྱེད་པར། །ལོ་ཟླ་ཕར་རེ་ཚུར་རེས་ཟད། །རབ་བྱུང་དོན་མེད་མ་བྱེད་ཨང་། །བྱ་བཏང་ཚོགས་དྲུག་རང་གྲོལ་གྱིས། །རང་གི་སེམས་ལ་གང་ཤར་རྣམས། །དད་ལྡན་དགེ་འདུན་བཟོད་པར་སྨྲས། །ཐོས་ཚད་ཡོངས་ལ་ཕན་437

པར་ཤོག །རབ་གསལ་ཐུགས་ཀྱི་རིན་ཆེན་ཤོག་སྔོན་ལ། །ཡོན་ཏན་དུ་མའི་གསེར་ཡིག་སྣ་ཚོགས་བཀྲ། །བླ་མ་འཇམ་དབྱངས་སྤྲུལ་བའི་གླེགས་བམ་ལ། །འཕྲིན་ཡིག་དྲི་མེད་དར་གྱི་ན་བཟའ་འབུལ། །ཁྱོད་ཐུགས་ཆོས་སྐུ་ལྷ་ཡི་ལམ་ཡངས་ངོས། །བྱམས་དང་བརྩེ་བའི་ཆུ་འཛིན་འབུམ་འཁྲིགས་ནས། །རྣར་སྙན་ཡིད་དགའི་གསུང་དབྱངས་དབྱར་རྔ་ལྡིར། །ཐབས་མཁས་བསྡུ་བཞིའི་སྦྲང་ཆར་ཕབ་པའི་ཚེ། །གདུལ་བྱ་འཛིན་མའི་ཞིང་ས་གཤིན་པོ་ལ། །སྔར་མེད་ཕན་བདེའི་ལོ་ཏོག་ཅིར་ཡང་འཁྲུངས། །སྙན་གྲགས་ཆུ་རྒྱུན་མང་བྱུང་སྐྱེ་དགུ་ཡི། །རྣ་བའི་མཚོར་ཞུགས་སེམས་ཀྱི་གླུ་དབང་དགྱེས། །སློབ་བུ་མགྲིན་སྔོན་འགའ་རེས་མགྲིན་པ་བཏེགས། །ཁྱེད་སྒུ་བདེ་བར་བཞུགས་ཞེས་གདངས་སྙན་སྐད། །ལྷང་ལྷང་བསྒྲགས་པ་བྱ་བཏང་མི་རྒན་ངས། །གོ་ཚེ་སེམས་ལ་སྔར་མེད་དགའ་སྤྲོ་ཤར། །བདག་ལུས་དབྱར་ཁང་སྟེང་དུ་དུས་རྒྱུན་དུ། །ལོ་ཟླ་ཉིན་ཞག་ཆར་བ་བབས་ན་ཡང་། །མཆོག་གསུམ་ཐུགས་རྗེས་ཐིགས་ཆག་བཟང་བོའི་མཐུས། །ད་དུང་མ་ཞིག་སྔར་བཞིན་བདེ་བར་མཆིས། །ཡོན་ཏན་འོད་འབར་ཁྱེད་སྐུ་ཉི་མ་དེ། །ལོ་ཟླ་ཉིན་ཞག་རྟ་ལྗང་ཤུགས་ཀྱིས་དྲངས། །སྐད་ཅིག་ཙམ་ཡང་མི་སྡོད་ཞིང་གཞན་གྱི། །ནུབ་རིར་ཉེ་བ་མཐོང་ནས་བདག་ཡིད་སྐྱོ། །ལུང་438

རིགས་ལུས་སྟོབས་རབ་ཏུ་རྒྱས་བཞིན་དུ། །བཤད་སྒྲུབ་བསྟན་པའི་ཁུར་ཆེན་མི་འཁུར་བར། །རྙེད་བཀུར་གླང་མོའི་ཕྱིར་དུ་རབ་བརྒྱུག་པའི། །དགེ་བཤེས་གླང་ཆེན་སྨྱོན་པ་དེས་ཅི་བྱ། །ཐོས་བསམ་གཤོག་རྒྱས་བྱ་རྒྱལ་རྒོད་པོ་ཁྱོད། །གྲོང་དགོན་འདུ་འཛིའི་ཚང་ལ་མ་ཆགས་པར། །སྐབས་རེར་རི་ཁྲོད་ལྷ་ཡི་ལམ་ལ་འཕུར། །དཔྱད་འཇོག་སྒོམ་གྱེས་ནམ་འཕང་ཆེས་ཆེར་སྟོད། །ཚེམ་སྟུག་དཀར་དམར་ཐིག་ལེ་ལུས་ལ་འཆང་། །སྐྲ་ཡི་རྭ་གདེངས་ཉམས་ལེན་གར་སྟབས་བསྒྱུར། །དབེན་པའི་པད་ཚལ་འགྲིམ་པའི་བུང་བ་ངས། །འཕྲིན་ཡིག་དར་དིར་སྒོག་འདིར་གསན་པར་རིགས། །རྗེ་ཁྱོད་བཞིན་རས་གཡོ་མེད་རི་དབང་གི །རྐེད་ན་འཁོར་བའི་སྤྱན་རས་ཉི་ཟླ་ཡི། །ལྟ་སྟངས་འོད་དེ་འཕྲིན་ཡིག་སྐྱེད་ཚལ་དུ། །འཇིག་རྟེན་ཚེ་སྒྲུབ་རིལ་བུ་ཞིག་བཅས་ཕུལ།།ཕུལ་མཐུས་རིང་མིན་མྱུར་མཇལ་ཡོང་བར་ཤོག །ཅེས་པ་འདི་ནི་བཀའ་དྲིན་ཉམས་མེད་རྩ་བའི་བླ་མ་རྒྱལ་མཁན་ཆེན་རིན་པོ་ཆེ་ལ་དབུས་གཙང་ནས་ཕུལ་བའོ། །དྲིན་ཅན་བླ་མ་རྣམས་ལ་གསོལ་བ་འདེབས། །བདག་གཞན་དོན་གཉིས་འགྲུབ་པར་བྱིན་གྱིས་རློབས། །དང་པོ་དད་ཅན་གྲྭ་སློབ་སྦྱིན་བདག་གིས། །རྒྱུ་ནོམ་སེར་སྣ་མ་བྱས་འབུལ་ཚུལ་ལེགས། །བར་དུ་དབུས་གཙང་དག་པའི་ཞིང་ཁམས་ནས། །རྣལ་འབྱོར་བདག་གིས་ཆོས་ཕྱོགས་གཏོང་ཚུལ་ལེགས། །ཐ་མ་ལྷ་ཆོས་439

བྱས་ཚད་བདག་གཞན་ཀུན། །འཕྲལ་ཕུགས་བདེ་ཕྱིར་བསྔོ་སྒོན་བྱེད་ཚུལ་ལེགས། །ལེགས་གསུམ་ལེགས་ཀྱི་དགེ་བ་བྱས་པའི་མཐུས། །འགྲོ་ཀུན་ལེགས་ཚོགས་འཕེལ་ཞིང་རྒྱས་པར་ཤོག །ཅེས་པ་འདི་ཡང་དབུས་གཙང་དག་པའི་ཞིང་དུ་སླེབས་ནས། སླར་རང་ཡུལ་གྱི་གྲྭ་སློབ་སྦྱིན་བདག་ཐམས་ཅད་ལ་ཡི་གེ་བསྐུར་བའི་མཇུག་ཏུ་བྱ་བཏང་ཚོགས་དྲུག་རང་གྲོལ་གྱིས་སྨྲས་པའོ། །དང་པོར་བྱང་ཆུབ་མཆོག་ཏུ་ཐུགས་བསྐྱེད་ནས། །ཐུགས་སྨོན་བཞིན་དུ་སངས་རྒྱས་འགྲོ་བ་འདྲེན། །བླ་མ་རྒྱལ་བ་སྲས་དང་བཅས་ལ་འདུད། །བདག་གི་སྨོན་ལམ་འགྲུབ་པར་བྱིན་གྱིས་རློབས། །རྣལ་འབྱོར་བདག་ཅག་དཔོན་སློབ་འཁོར་བཅས་ཀྱིས། །མགུར་བསྐུལ་མ་ཎི་བཏོན་པའི་དགེ་བ་དང་། །གཞན་ཡང་དུས་གསུམ་བསགས་པའི་དགེ་བའི་མཐུས། །དྲིན་ཅན་བླ་མའི་བཞེད་དོན་ཀུན་འགྲུབ་ཤོག །ལུས་སྲོག་བསྐྱེད་པའི་དྲིན་ཅན་ཕ་མ་དང་། །ཆོས་གྲོགས་གྲྭ་སློབ་ཡོན་བདག་དྲིན་ཅན་དང་། །ཞོན་བཀལ་བཞོས་པའི་སྒོ་ཕྱུགས་དྲིན་ཅན་ཀུན། །མྱུར་དུ་རྫོགས་པའི་སངས་རྒྱས་ཐོབ་པར་ཤོག །ཤ་ཟོས་སྤུ་དང་པགས་པ་གྱོན་པ་དང་། །རྡོ་དང་དབྱུག་པས་བརྡུངས་དང་མཚོན་གྱིས་བསད། །དུག་དང་མཐུས་བསད་རྐང་བས་གཅུར་ཚོད་ཀྱི། །འགྲོ་རྣམས་སངས་རྒྱས་གོ་འཕང་མྱུར་ཐོབ་ཤོག །གཞན་ཡང་ནམ་མཁའ་ཡངས་པའི་མཐའ་མཉམ་པའི། །མར་གྱུར་སེམས་ཅན་གཅིག་440

ཀྱང་མ་ལུས་པ། །ཚོགས་རྫོགས་སྒྲིབ་སྦྱངས་སངས་རྒྱས་ཐོབ་པར་ཤོག །སྨོན་ལམ་དེ་དག་མྱུར་དུ་འགྲུབ་གྱུར་ཅིག །མཆོག་དང་ཐུན་མོང་དངོས་གྲུབ་སྩོལ་མཛད་པའི། །བླ་མ་ཡི་དམ་སངས་རྒྱས་བྱང་སེམས་དང་། །དཔའ་བོ་མཁའ་འགྲོ་ཆོས་སྐྱོང་སྲུང་མ་དང་། །ཡུལ་ལྷ་གཞི་བདག་རྣམས་ཀྱི་བཀྲ་ཤིས་ཤོག །ནམ་མཁའི་མཐའ་མཉམ་འཇིག་རྟེན་ཁམས་རྣམས་སུ། །མི་མཐུན་རྒུད་པའི་མིང་ཡང་མི་གྲགས་ཤིང་། །དགེ་ལེགས་ཕུན་ཚོགས་ཡར་ངོའི་ཟླ་ལྟར་འཕེལ། །འགྲོ་ཀུན་རྟག་ཏུ་བདེ་བའི་བཀྲ་ཤིས་ཤོག །ཁྱད་པར་རྒྱ་བོད་སོག་གསུམ་རྒྱལ་ཁམས་ཀྱི། །ནད་རིམས་མུ་གེ་འཁྲུག་རྩོད་ཀུན་ཞི་ནས། །ལོ་ལེགས་འབྲུ་ནོར་ཆེར་འཕེལ་སྐྱེ་འགྲོ་ཀུན། །ཉིན་མཚན་རྟག་ཏུ་བདེ་བའི་བཀྲ་ཤིས་ཤོག །ལྷག་པར་རྣལ་འབྱོར་དཔོན་སློབ་འཁོར་བཅས་རྣམས། །ནད་མེད་ལོ་བརྒྱའི་བར་དུ་འདུག་པ་དང་། །འདུག་རག་བར་ལ་འཁོར་ནོར་ལོངས་སྤྱོད་འཛོམས། །རྣམ་དཀར་དགེ་ཆོས་གཞོལ་བའི་བཀྲ་ཤིས་ཤོག །ཅེས་རྣལ་འབྱོར་གྱི་དབང་ཕྱུག་རྗེ་བཙུན་ཞབས་དཀར་རྡོ་རྗེ་འཆང་ཆེན་པོས་མཆོག་དམན་བར་མའི་གདུལ་བྱར་གང་ལ་གང་འཚམ་གྱི་རྡོ་རྗེའི་མགུར་དཔག་ཏུ་མེད་པ་བཞེངས་པ་ཡི་གེར་འཁོད་པའི་ནང་ཚན་ལས། བྲག་དཀར་སྤྲེལ་རྫོང་། ཀྱ་ཕུག་པདྨ་རྫོང་། ཟྭ་ལུང་སོགས་ནས་བཞེངས་པའི་སྐོར་རོ།།441

དབེན་གནས་ཁྱད་འཕགས་དག་པ་མཁའ་སྤྱོད་དཔལ་གྱི་ཙཱ་རི་ཏྲ་ནས་བཞེངས་པའི་སྐོར།ན་མོ་གུ་རུ་མཉྫུ་སྒོ་ཥ་ཡ། སྐྱོན་ཟད་ཡོན་ཏན་ཀུན་ལྡན་རྫོགས་སངས་རྒྱས། །མགོན་དེས་བསྟན་པ་མདོ་རྒྱུད་དམ་པའི་ཆོས། །དེ་ཉིད་འཛིན་སྐྱོང་སྤེལ་མཁས་དགེ་འདུན་ཏེ། །བསླུ་མེད་དཀོན་མཆོག་གསུམ་གྱིས་རྟག་ཏུ་སྐྱོངས། །རྒྱལ་བའི་མདོ་སྔགས་བསྟན་པ་རིན་པོ་ཆེ། །རྒྱལ་ཁམས་ཡོངས་ལ་དར་ཞིང་རྒྱས་མཛད་པའི། །རྒྱལ་སྲས་གཞན་ལས་ལྷག་པའི་བཀའ་དྲིན་ཅན། །རྒྱལ་བ་ཡབ་སྲས་གསུམ་གྱིས་དགེ་ལེགས་སྩོལ། །གསོལ་བ་བཏབ་ན་དགོས་འདོད་ཀུན་འབྱུང་བའི། །མཚན་ལྡན་བླ་མ་ཡིད་བཞིན་ནོར་བུ་མཆོག །འབྲལ་མེད་སྤྱི་བོར་བཀུར་ནས་གསོལ་བ་འདེབས། །མཆོག་དང་ཐུན་མོང་དངོས་གྲུབ་བསྩལ་ཏུ་གསོལ། །བླ་མས་རྗེས་བཟུང་ཚོགས་དྲུག་རང་གྲོལ་ངས། །རི་ཁྲོད་དབེན་པའི་ལྗོན་ཤིང་བསིལ་གྲིབ་ལ། །འཁོད་ནས་དམ་ཆོས་བདུད་རྩི་འཐུང་བཞིན་དུ། །སྙན་པའི་གླུ་དབྱངས་བླངས་ཚུལ་བཤད་པར་བྱ། །442

དམ་པ་གོང་མའི་རྣམ་ཐར་ཇི་བཞིན་དུ། །མདོ་སྔགས་ཆོས་ལ་ཐོས་བསམ་སྒོམ་གསུམ་བྱས། །གཏན་བདེ་སངས་རྒྱས་གོ་འཕང་ཐོབ་འདོད་པའི། །སྐལ་བཟང་སྐྱེ་བོ་ཕོ་མོ་མ་ཡེངས་ཉོན། །དེ་ཡང་སྟོད་ན་གྲགས་ཆེ་བ་གངས་དཀར་གྱི་རྒྱལ་པོ་ཏེ་སེ་སེང་་་་་་་་གདོང་མ་ཁྲ་མོ་སྐུ་ཡི་གནས། བར་ན་ཁུངས་བཙུན་པ་ལ་ཕྱི་སྟག་གདོང་མ་ཁྲ་མོ་གསུང་གི་གནས། སྨད་ན་འགྲན་ཟླ་ཐམས་ཅད་དང་བྲལ་བ་ཙཱ་རི་ཕག་གདོང་མ་ནག་མོ་ཐུགས་ཀྱི་གནས་གསུམ་ལས། ཐོག་མར་ཙཱ་རི་རོང་སྐོར་དང་གནས་ནང་ན་སྡོད་པའི་སྐབས་རྣམས་སུ་གླུ་དབྱངས་སྣ་ཚོགས་བླངས་པ་ནི་འདི་ལྟར་རོ། །ཆོས་སྐུ་ཀུན་ཁྱབ་ཀུན་ཏུ་བཟང་བོ་དང་། །ལོངས་སྐུ་མཚན་དཔེས་སྤྲས་པ་རྡོ་རྗེ་འཆང་། །སྤྲུལ་སྐུ་འགྲོ་འདྲེན་ཤཱཀྱ་ཐུབ་པ་གསུམ། །མདོ་སྔགས་བསྟན་པ་ཡོངས་ཀྱི་བདག་པོ་དངོས། །འཕགས་པའི་གནས་བརྟན་ཆེན་པོ་བཅུ་དྲུག་དང་། །རྒྱན་དྲུག་མཆོག་གཉིས་གྲུབ་ཆེན་བརྒྱད་ཅུ་སོགས། །རྒྱ་གར་ཡུལ་གྱི་མཁས་གྲུབ་ཇི་སྙེད་ཀུན། །བསྟན་པ་འཛིན་པའི་སྐྱེས་བུ་དམ་པ་སྟེ། །འཕགས་ཡུལ་པཎ་གྲུབ་གངས་རིའི་ཁོང་གསེང་ནས། །ཟབ་རྒྱས་ཆོས་ཀྱི་ཆུ་ཀླུང་སྦྱན་དྲངས་ཏེ། །བོད་ཡུལ་སྔོན་མེད་ཆོས་ཀྱི་རྒྱ་མཚོས་བཀང་། །ལོ་ཙཱ་བ་རྣམས་བཀའ་དྲིན་འཁོར་ཐབས་མེད། །འཆི་མེད་རྡོ་རྗེའི་སྐུ་བརྙེས་པད་འབྱུང་གིས། །བོད་ཡུལ་ལྷ་སྲིན་443

སྡེ་བརྒྱད་དམ་ལ་བཏགས། །གཙུག་ལག་ཁང་བཞེངས་ཆོས་ཀྱི་འཁོར་ལོ་བསྐོར། །མདོ་སྔགས་བསྟན་པའི་ཉི་མ་དེ་ནས་ཤར། །ཟབ་རྒྱས་གདམས་པའི་མཛོད་འཛིན་ཇོ་བོ་རྗེས། །སྐྱེས་བུ་གསུམ་གྱེ་ལམ་གྱི་རིམ་པ་བསྟན། །གསུང་རབ་ཐམས་ཅད་གདམས་པར་འཆར་དུ་བཅུག །བཀའ་གདམས་པ་ཞེས་གྲགས་པས་ས་སྟེང་ཁྱབ། །རྡོ་རྗེ་འཆང་ཆེན་ཏཻ་ལོ་ནཱ་རོ་ནས། །ལེགས་བརྒྱུད་ལྟ་སྒོམ་སྤྱོད་པ་ཐུགས་ཉམས་སུ། །བཞེས་ནས་བཀའ་བརྒྱུད་བསྟན་པ་ཉི་མ་ལྟར། །གསལ་མཛད་དྭགས་པོ་ལྷ་རྗེ་ལས་གཞན་གང་། །རྒྱལ་བ་རང་ཉིད་ཞིང་འདིར་བྱོན་པ་ལྟར། །བསྟན་པ་འཛིན་སྐྱོང་སྤེལ་ལ་འགྲན་ཟླ་བྲལ། །འཇམ་དཔལ་དབྱངས་དངོས་བློ་བཟང་གྲགས་པ་ཡི། །ཡོན་ཏན་གསང་བའི་བདག་པོས་བརྗོད་མ་ལང་། །ཤེས་བྱའི་མཁའ་དབྱིངས་ལེགས་བཤད་འབྲུག་སྒྲས་བཀང་། །ཕྱི་རྒོལ་ཐེའུ་རང་སྟོང་གི་ཀླད་པ་འགེམས། །རིགས་པ་གནམ་ལྕགས་ཐོག་གིས་ལོག་སྨྲ་ཡི།།བྲག་རི་བཤིག་ལ་ས་སྐྱ་པཎ་ཆེན་བསྔགས། །དྲི་མེད་རྒྱལ་བའི་བཀའ་ཡི་སྙིང་བོའི་དོན། །དམ་ཆོས་སྡུག་བསྔལ་ཞི་བྱེད་གཅོད་ཡུལ་བསྟན། །སྤེལ་བའི་གྲུབ་ཐོབ་དམ་པ་སངས་རྒྱས་དང་། །མ་ཅིག་ལབ་སྒོན་ཡིན་ཞེས་འབྲུག་བཞིན་གྲགས། །རྒྱ་བོད་མཁས་གྲུབ་དེ་དག་ཐམས་ཅད་ཀྱི། །བསྟན་པ་དེ་འཛིན་བརྒྱུད་པར་བཅས་པ་རྣམས། །ཕྱག་མཆོད་བསོད་ནམས་444

བསགས་པའི་ཞིང་གི་མཆོག །ཀུན་གྱིས་སྤྱི་བོའི་གཙུག་ཏུ་འཁུར་བར་རིགས། །དེ་ཕྱིར་བདག་གིས་གུས་པས་ཕྱག་འཚལ་ལོ། །དངོས་འབྱོར་ཡིད་སྤྲུལ་ཀུན་བཟང་མཆོད་སྤྲིན་འབུལ། །ཆོས་སྤོང་ལས་ངན་བསགས་པ་མཐོལ་ལོ་བཤགས། །ཕྱི་ནང་གསང་བའི་མཛད་པར་རྗེས་ཡི་རང་། །དཔག་མེད་ཆོས་ཀྱི་འཁོར་ལོ་བསྐོར་བར་བསྐུལ། །གཟུགས་སྐུ་མྱ་ངན་མི་འདའ་བཞུགས་གསོལ་འདེབས། །དགེ་ཚོགས་བསྟན་པ་ཐམས་ཅད་རྒྱས་པ་དང་། །བསྟན་འཛིན་སྐྱེས་བུ་སྒུ་ཚེ་བརྟན་ཕྱིར་བསྔོ། །བདག་ནི་སྐྱེ་ཞིང་སྐྱེ་བ་ཐམས་ཅད་དུ། །ངན་སོང་གསུམ་དུ་ནམ་ཡང་མི་སྐྱེ་ཤོག །མཐོ་རིས་ཡོན་ཏན་བདུན་གྱིས་མཇེས་བརྒྱན་པའི། །དལ་འབྱོར་ཚང་བའི་རྟེན་བཟང་ཐོབ་པར་ཤོག །སྐྱེས་མ་ཐག་ཏུ་སྨྲ་ཞིང་འགྲོ་ཤེས་ཏེ། །ཕྱག་འོས་རྣམས་ལ་བསྟོད་ནས་ཕྱག་འཚལ་ཤོག །ཞིང་ཁམས་འདི་དང་ཕྱོགས་བཅུའི་ཞིང་ཁམས་ན། །བཞུགས་པའི་བྱེལ་བ་སྲས་བཅས་མཆོད་པར་ཤོག །དམ་པའི་ཆོས་སྤངས་འཕགས་པའི་དགེ་འདུན་ལ། །སྐུར་བ་བཏབ་སོགས་སྡིག་ལྟུང་བཤག་པར་ཤོག །བླ་མ་དམ་པའི་སྐུ་ཚེ་མཛད་འཕྲིན་ལ། །ཕྲག་དོག་མེད་པར་ཡི་རང་བྱེད་པར་ཤོག །ཡོན་ཏན་ཡོད་བཞིན་སྦས་ནས་བཞུགས་པ་ལ། །འགྲོ་ལ་ཆོས་འཁོར་སྐོར་ཞེས་བསྐུལ་བར་ཤོག །བསྟན་འཛིན་སྐྱེས་བུ་མྱ་ངན་འདའ་བཞེད་445

ལ། །ཡུན་རིང་བཞུགས་ཞེས་གསོལ་བ་འདེབས་པར་ཤོག །དགེ་བ་ཅི་བསགས་བསྟན་པ་བསྟན་འཛིན་དང་། །འགྲོ་ལ་ཕན་པའི་ཕྱིར་དུ་བསྔོ་བར་ཤོག །ཅེས་ཡན་ལག་བདུན་པ་དང་འབྲེལ་བའི་སྨོན་ལམ་འདི་ནི།ཆོས་དང་གང་ཟག་ཡོངས་ལ་ཕྱོགས་མེད་ཀྱིས་དད་གུས་དག་སྣང་སྦྱོང་བའི་སློབ་བུ་ཀུན་བཟང་་་་་་་གཞན་ཕན་གྱེས་བསྐུལ་ངོར་བྱ་བཏང་རི་ཁྲོད་པ་བྱམས་པ་ཆོས་དར་རམ། མིང་གཞན་ཚོགས་དྲུག་རང་གྲོལ་དུ་འབོད་པས། སར་གནས་དག་པ་མཁའ་སྤྱོད་དཔལ་གྱི་ཙཱ་རི་ཏྲ་ནས་སྨྲས་པའོ།།ཉི་མ་གཡུ་འབྲུག་དུང་རྔ་སེང་གེ་གླང་། །འཁོར་ལོས་སྒྱུར་རྒྱལ་རྒྱལ་མཚན་ནོར་བུ་དང་། །འདྲ་བའི་མཚན་ལྡན་བླ་མར་གསོལ་བ་འདེབས། །བདག་གཞན་སྨིན་ཅིང་གྲོལ་བར་བྱིན་གྱིས་རློབས། །ཕུན་ཚོགས་ཚོགས་གཉིས་གསེར་དང་ཤེལ་ལས་གྲུབ། །ཐུགས་རྗེའི་འོད་ཀྱིས་འགྲོ་ལ་དགའ་བདེ་སྟེར། །སྐལ་བཟང་གདུལ་བྱ་པད་ཚལ་རྩེ་དགའ་དགོད། །མཚན་ལྡན་བླ་མ་འཛམ་གླིང་ཉི་མ་འདྲ། །གངས་ཅན་ལྗོངས་ཀྱི་ལྷ་ལམ་ཡངས་པར་འཕགས། །ལེགས་བཤད་སྒྲ་སྒྲོག་བྱེན་རླབས་སྦྲང་ཆར་འབེབས། །གདུལ་བྱ་རྨ་བྱ་དགའ་དད་ཟློས་གར་བསྒྱུར། །མཚན་ལྡན་བླ་མ་གཡུ་འབྲུག་སྔོན་མོ་འདྲ། །ལུང་རྟོགས་ཡོན་ཏན་རི་མོ་གཡས་སུ་འཁྲུལ། །མཁས་མང་སྡུད་པའི་ཆོས་སྒྲ་ལྷང་ལྷང་སྒོག །ཐོས་ཚད་མ་རིག་ཉོན་མོངས་ནད་རིམས་ཞི། །མཚན་ལྡན་བླ་མ་དུང་དཀར་གཡས་འཁྱིལ་འདྲ། །ཐབས་དང་ཤེས་རབ་ཕུན་ཚོགས་གསེར་གྱི་རྔ། །བརྩེ་ཆེན་དབྱུག་གུས་ཡང་ཡང་དྲག་ཏུ་བརྡུངས། །ཟབ་རྒྱས་446

ཆོས་ཀྱིས་སྟོང་གསུམ་ཁྱོན་ཡངས་བཀང་། །མཚན་ལྡན་བླ་མ་ཆོས་ཀྱི་རྔ་ཆེན་འདྲ། །སྐུ་ལྔ་ཡེ་ཤེས་ལྔ་ཡི་གཡུ་རལ་རྒྱས། །བསྡུ་བཞིའི་ཡན་ལག་འཕྲིན་ལས་རྩལ་སྟོབས་ལྡན། །གདུལ་བྱ་གངས་རིའི་ཁྲོད་ན་རྟག་པར་འགྱིང་། །མཚན་ལྡན་བླ་མ་དར་སེང་དཀར་མོ་འདྲ། །ཐེག་ཆེན་སྟོབས་ལྡན་བསྟན་པའི་ཁུར་ཆེན་ཁུར། །ཕ་རོལ་ཕྱིན་བཅུ་རིན་ཆེན་རྒྱན་གྱིས་སྤྲས། །ལུང་རིགས་སྣ་ཡིས་ཕྱི་རྒོལ་གླང་མ་འཇོམས། །མཚན་ལྡན་བླ་མ་གླང་བོ་རིན་ཆེན་འདྲ། །ལུགས་གཉིས་ཆོས་ཀྱི་ཁང་བཟང་ཉམས་དགར་བཞུགས། །ཉམས་རྟོགས་ཡོན་ཏན་དུ་མའི་གོས་རྒྱན་མཛེས། །འཕགས་པའི་ནོར་གྱི་རྒྱལ་སྲེད་སྣ་བདུན་མངའ། །མཚན་ལྡན་བླ་མ་འཁོར་ལོས་བསྒྱུར་རྒྱལ་འདྲ། །རིག་པའི་གནས་ལྔ་ཁ་དོག་ལྔ་ལྡན་གོས། །བླ་མེད་གསང་སྔགས་རིན་ཆེན་ཏོག་གིས་མཛེས། །མཁས་གྲུབ་གདུགས་དང་བ་དན་དབུས་ན་མཐོ། །མཚན་ལྡན་བླ་མ་ཐུབ་བསྟན་རྒྱལ་མཚན་འདྲ། །ཅི་འདོད་ལོངས་སྤྱོད་སྦྱིན་པའི་བློ་བྲལ་ཡང་། །ཉམ་ཐག་འགྲོ་བ་མཐའ་ཡས་གང་འདོད་ཀྱི། །མཆོག་ཐུམ་དངོས་གྲུབ་མཐའ་ཡས་སྟེར་མཛད་པའི། །མཚན་ལྡན་བླ་མ་ཡིད་བཞིན་ནོར་བུ་འདྲ། །བདག་ནི་དེང་ནས་ཚེ་རབས་ཐམས་ཅད་དུ། །རིགས་གཟུགས་འབྱོར་ལྡན་དབང་ཕྱུག་ཤེས་རབ་ཆེ ཚེ་རིང་ནད་མེད་དལ་འབྱོར་རྟེན་བཟང་ཐོབ།།མཚན་ལྡན་བླ་མ་དེ་447

འདྲར་མཇལ་བར་ཤོག །མཇལ་མ་ཐག་ཏུ་ལུས་ཀྱི་བ་སྲུ་གཡོས། །མིག་ནས་མཆི་མ་གཡོ་བའི་དད་པ་སྐྱེས། །འབད་པ་དུ་མས་ཚུལ་བཞིན་བསྟེན་པ་ལ། །རྟག་ཏུ་ངུ་དང་ནོར་བཟང་ལྟ་བུར་ཤོག །བླ་མ་དེས་ཀྱང་རང་ཉིད་མཐོང་མ་ཐག །མ་ཡིས་ཡུན་རིང་སྟོར་བའི་བུ་མཐོང་ལྟར། །དགྱེས་པའི་འཛུམ་བསྟན་སྙན་པའི་གསུང་བྱོན་ནས། །སྙིང་ནས་བརྩེ་བས་རྗེས་སུ་འཛིན་པར་ཤོག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་མཚན་ལྡན་བླ་མར་མཇལ་བའི་སྨོན་ལམ་འདི་ཡང་སློབ་བུ་བསྟན་འཛིན་ཉི་མས་བསྐུལ་ངོར་བྱ་བཏང་ཚོགས་དྲུག་རང་གྲོལ་་་་གྱིས་ཙཱ་རི་ཏྲ་ནས་སྨྲས་པའོ། །ཀ་ཤའི་རས་ལྟར་ཐུགས་འཇམ་བླ་མ་བསྟེན། །ཁ་ལག་སྤྲད་ལྟར་འཕྱུགས་མེད་གདམས་པ་ལོངས། །ག་བུར་དཀར་ལྟར་སེམས་དཀར་གྲོགས་དང་འགྲོགས། །ང་བདག་ཆེ་ལྟར་གཞན་གཅེས་ཆེ་ན་ལེགས། །ཅ་ཅོའི་གཏམ་ལྟར་ཆོས་གཏམ་ཁོ་ན་གྱིས། །ཆ་ལུགས་ཆོས་ལྟར་བྱས་ན་མིག་སྔར་མཇེས། །ཇ་ཆུ་འདྲེས་ལྟར་ཆོས་སེམས་འདྲེས་པ་གཅེས། །ཉ་ཤར་རྔམ་ལྟར་འདོད་སྲེད་སྐྱེ་བ་ཆོམས། །ཏ་ལ་བཅད་ལྟར་བདག་འཛིན་རྩད་ནས་ཆོད། །ཐ་མལ་གཡོག་ལྟར་ལུས་སེམས་ཆོས་ལ་བཀོལ། །ད་ལྟ་འཆི་ལྟར་ཕྱི་རྩིས་448

འདུན་མ་ཞོག །ནཱ་རོ་བ་ལྟར་བླ་མའི་གསུང་བཞིན་སྒྲུབས། །པ་སངས་མཐོ་ལྟར་ལྟ་བ་མཐོ་ན་ལེགས། །ཕ་མས་བྱམས་ལྟར་དྲིན་ཅན་འགྲོ་ལ་བྱམས། །བ་གླང་ཉལ་ལྟར་མ་འདུག་ལྷ་ཆོས་རེམ། །མ་རབས་རྣམས་ལྟར་ཆོས་མིན་ལས་མ་བྱེད། །ཙཱ་རིའི་གནས་ལྟར་བྱིན་ལྡན་དབེན་པ་སྟེན། །ཚ་གྲང་ནད་ལྟར་ཆོས་སེམས་འགལ་མ་འཇུག །ཛ་ཡིག་འཁྱོག་ལྟར་མ་འཁྱོགས་དྲང་བོ་གྱིས། །ཝ་མོ་རྒྱུག་ལྟར་ལྟོ་ཕྱིར་ཆེར་མ་རྒྱུག །ཞ་ལོང་རྣམས་ལྟར་རྟག་ཏུ་དམན་ས་ཟུངས། །ཟ་མ་བསྟེན་ལྟར་དད་གུས་དག་སྣང་སྟེན། །འ་འུར་འབྲུག་ལྟར་སྐད་མགོ་ཆེར་མ་མཐོ། །ཡ་རབས་བུ་ལྟར་ངོ་ཚ་ཁྲེལ་ཡོད་གྱིས། །རྭ་ལོ་བ་ལྟར་ཟབ་གསལ་བསྐྱེད་རིམ་སྒོམས། །ལྭ་བ་པ་ལྟར་འོད་གསལ་རྫོགས་རིམ་སྒོམས། །ཤཱ་རིའི་བུ་ལྟར་ཤེས་རབ་ཆེ་བར་མཛོད། །ས་ར་ཧ་ལྟར་གདམས་ངག་གླུ་རུ་ལོངས། །ཧ་ལའི་དུག་ལྟར་གཞན་ལ་གནོད་ཚད་སྤོངས། །ཨ་རུ་སྨན་ལྟར་འགྲོ་ལ་ཕན་ཚད་སྒྲུབས། །ཡིད་བཞིན་ནོར་ལྟར་ཕན་པའི་ལེགས་བཤད་ཡིན། །སུ་ཞིག་དེ་ལྟར་བྱས་ཀྱང་དགེ་ལེགས་འཕེལ། །ཞེསཔ་འདི་ཡང་རང་གཞན་ལ་ཕན་ཕྱིར་བྱ་བཏང་ཚོགས་དྲུག་རང་གྲོལ་གྱིས་གནས་ཆེན་ཙཱ་རི་གཅིག་་་་་་་ཆར་ནས་སྤྲས་པའོ།།ཡར་འབྲོག་གཡུ་མཚོའི་ཉ་མོ་གསེར་མིག །མཚོ་སྟོད་འགྲིམས་པ་དགའ་མོ་འདུག་སྟེ། །སྔ་སོར་ཉ་བ་ངོ་ནག་སླེབས་449

ནས། །ཉ་མོ་མང་བོ་བསད་པ་ཨེ་གོ །རྒྱ་མཚོའི་གཏིང་ན་བཙན་ས་འཛིན་རྒྱུ། །ཡོད་ན་མྱུར་དུ་ཟུངས་དང་དགའོ། །སྤང་རི་མཐོན་པོའི་ཤ་བ་རྭ་བཅུ། །སྤང་སྟོད་འགྲིམས་པ་དགའ་མོ་འདུག་སྟེ། །སྔ་སོར་རྔོན་པ་ཁྱེ་ཁྲིད་སླེབས་ནས། །ཤ་བ་མང་བོ་བསད་པ་ཨེ་གོ །རི་བོའི་རྩེ་ན་བཙན་ས་འཛིན་རྒྱུ། །ཡོད་ན་མྱུར་དུ་ཟུངས་དང་དགའོ། །རི་ཁྲོད་འགྲིམ་པའི་བྱ་བཏང་རྣལ་འབྱོར། །རྒྱལ་ཁམས་འགྲིམས་པ་དགའ་མོ་འདུག་སྟེ། །སྔ་སོར་འཆི་བདག་ཕོ་ཉ་སླེབས་ནས། །རྒན་གཞོན་མང་བོ་བསད་པ་ཨེ་གོ །དམ་པའི་ཆོས་ན་བཙན་ས་འཛིན་རྒྱུ། །ཡོད་ན་མྱུར་དུ་ཟུངས་དང་དགའོ། །གྲང་རེག་བ་མོ་མིག་གིས་མཐོང་བྱུང་། །སྐྱི་བསེར་ཚ་བ་ལུས་ཀྱིས་ཚོར་བས། །ཡང་ཡང་དུས་བཞི་འགྱུར་བ་སེམས་སྐྱོ། །འཕྲིན་ཞིག་ནམ་ཟླའི་རྒྱལ་མོར་བསྐུར་འབྲས། །ནམ་ཟླ་བསྲིང་བའི་ཐབས་ཤིག་ཁྱེད་མཁྱེན། །སྒྱུ་ལུས་རྒས་རྟགས་མིག་གིས་མཐོང་བྱུང་། །ན་ཚ་ཟུག་རྔུ་ལུས་ཀྱིས་ཚོར་བས། །ཡང་ཡང་མི་ཚེ་ཟད་པ་སེམས་སྐྱོ། །འཕྲིན་ཞིག་ཚེ་དཔག་མེད་ལ་བསྐུར་འབྲས། །ལོ་བརྒྱ་ཐུབ་པའི་ཐབས་ཤིག་ཁྱེད་མཁྱེན། །ལོ་ཏོག་བརྔ་བ་རྣ་བས་ཐོས་བྱུང་། །རྩི་ཤིང་བསྐམས་པ་མིག་གིས་མཐོང་བས། །ཡང་ཡང་ལོ་ཟླ་ཟད་པ་སེམས་སྐྱོ། །འཕྲིན་ཞིག་ས་ཆུ་དྲོ་སར་བསྐུར་འབྲས། །མེ་ཏོག་འཁྲུངས་པའི་ཐབས་ཤིག་ཁྱེད་མཁྱེན། །མི་མང་ཤི་བ་རྣ་བས་450

ཐོས་བྱུང་། །གྲོགས་མཆེད་གཤེགས་པ་མིག་གིས་མཐོང་བས ཡང་ཡང་སྐྱེས་ནས་འཆི་བ་སེམས་སྐྱོ། །འཕྲིན་ཞིག་རྡོ་རྗེ་འཆང་ལ་བསྐུར་འབྲས། །སངས་རྒྱས་ཐོབ་པའི་ཐབས་ཤིག་ཁྱེད་མཁྱེན། །བུ་ཡིས་ཁྲིམས་འགལ་ཉེས་པ་བྱས་ན། །དྲིན་ཅན་ཕ་མས་སྐྱོབ་པར་མི་ནུས། །སྲིང་མོ་རྣམས་ཚོ་ག་ལེར་བཞུགས་བཞུགས། །བུ་ཡིས་ཁྲིམས་ལུགས་ཇི་བཞིན་བྱས་ན། །སྲོག་བདག་རྒྱལ་པོའི་བཀའ་བཀྱོན་མི་འདུག །བློན་པོ་རྣམས་ཚོ་ག་ལེར་བཞུགས་བཞུགས། །མི་དགེའི་སྡིག་པ་རང་གིས་བྱས་ན། །ཤཱཀྱ་ཐུབ་པས་སྐྱོབ་པར་མི་ནུས། །སྤྱན་རས་གཟིགས་དབང་ག་ལེར་བཞུགས་བཞུགས། །དམ་པའི་ཆོས་བཞིན་རང་གིས་བྱས་ན། །གཤིན་རྗེ་ཆོས་རྒྱལ་ཞེད་པོ་མི་འདུག །རཀྐ་གླང་མགོ་ག་ལེར་བཞུགས་བཞུགས། །འདི་ཕྱི་གང་དུ་སྐྱིད་པོ་འདོད་ན། །སྐྱིད་པ་གཞན་ལ་ཡིད་སྨོན་མི་དགོས། །སྐྱིད་པོ་རང་གིས་བྱས་ན་ཆོག་ཡོང་། །སྐྱིད་པོའི་ཐབས་ཀྱི་མཆོག་སྟེ་ཆོས་ཡིན། །ཆོས་བཞིན་མཛོད་དང་འདི་ཕྱི་གང་དུ། །བདེ་སྐྱིད་ཉི་མ་བཞིན་དུ་འཆར་ཡོང་། །སྡུག་བསྔལ་རྒྱུ་ནི་སྡིག་པ་ཡིན་པས། །སྡིག་པ་མི་དགེའི་ལས་དེ་བྱས་ན། །སྡུག་པོ་གཞན་གྱིས་རང་ལ་བཏང་ཡོང་། །སྡིག་པའི་ཆེ་ཤོས་མི་དགེ་བཅུ་ཡིན། །མི་དགེ་བཅུ་བོ་དུག་ལྟར་ཆོམས་དང་། །གཞན་གྱིས་སྡུག་པོ་བཏང་ནས་མི་ཡོང་། །ཞེས་པ་འདི་རྣམས་ཀྱང་བྱ་བཏང་ཚོགས་དྲུག་རང་451

གྲོལ་གྱིས་རང་ཉིད་ལ་དབེན་གནས་ཙཱ་རི་ནས་སྨྲས་པའོ། །ཨ་མ་ཡུ་མོ་དེ་འདས་སོང་། །ཤེའུ་ཕྲུག་རྫ་ཁྲོད་དུ་སོང་ནས། །སྡོད་པའི་ཁོ་ཐག་དེ་ཆོད་སོང་། །སྤང་གཤོངས་འགྲིམ་པ་ལ་ཆས་འགྲོ། །སྤང་སྟོད་སྤང་སྨད་ཀུན་འགྲིམས་ནས། །རྩྭ་ཟོས་དཀྱུས་རྩེད་རང་བྱེད་དུས། །རྔོན་པ་ཁྱེ་ཁྲིད་ཀྱིས་གསོད་ཀི །མ་འཇུག་ཡུལ་ཕྱོགས་འདིའི་གཞི་བདག །ཨ་མ་གསེར་ཉ་དེ་འདས་སོང་། །ཉ་ཆུང་མཚོ་དཀྱིལ་དུ་སོང་ནས། །སྡོད་པའི་ཁོ་ཐག་དེ་ཆོད་སོང་། །མཚོ་མཐའ་འགྲིམ་པ་ལ་ཆས་འགྲོ། །མཚོ་སྟོད་མཚོ་སྨད་ཀུན་འགྲིམས་ནས། །ཟས་བཙལ་རྩེད་འཇོ་རང་བྱེད་དུས། །ཉ་བ་རྒྱ་ཐོགས་ཀྱིས་གསོད་ཀི །མ་འཇུག་མཚོ་སྨན་གྱི་རྒྱལ་མོ། །ཨ་མ་རྒན་མོ་དེ་འདས་སོང་། །བུ་ང་ཕ་ཡུལ་དུ་སོང་ནས། །སྡོད་པའི་ཁོ་ཐག་དེ་ཆོད་སོང་། །དབེན་གནས་འགྲིམ་པ་ལ་ཆས་འགྲོ། །རི་ཁྲོད་གངས་ཁྲོད་ཀུན་འགྲིམས་ནས། །སྒོམ་བྱས་ཉམས་མགུར་རང་འཐེན་དུས། །འཆི་བདག་བདུད་པོ་ཡིས་གསོད་ཀི །མ་འཇུག་རྩ་གསུམ་གྱི་ལྷ་ཚོགས། །དང་པོ་རྒས་པའི་ཕ་མ། །ན་ཆུང་བུ་དང་བུ་མོར། །འགྲོགས་ནས་རྩེད་དགོད་བྱས་ཚུལ། །ད་ལྟ་ལན་རེ་དྲན་བྱུང་། །བར་དུ་མཚན་ལྡན་བླ་མ། །ཆོས་མཐུན་གྲོགས་དང་འགྲོགས་ནས། །ཆོས་གཏམ་ཀུ་རེ་བྱས་ཚུལ། །ད་ལྟ་ལན་རེ་དྲན་བྱུང་། །ཐ་མ་རིམ་པ་452

བཞིན་དུ། །ཤི་བྲལ་གསོན་བྲལ་བྱས་དུས། །སེམས་སྐྱོ་མྱ་ངན་བྱས་ཚུལ། །ད་ལྟ་ལན་རེ་དྲན་བྱུང་། །ད་ནི་རང་ཉིད་རྒས་དུས། །མཛའ་བོའི་གཉེན་བཤེས་མཁོ་ཡང་། །སྔོན་དུས་ཡུན་རིང་འགྲོགས་པའི། །བརྩེ་གདུང་ཅན་ཀུན་བཞུད་སོང་། །རང་ཡང་ཕྱི་མར་འགྲོ་བའི། །སྔ་ལྟས་སྐྲ་དཀར་གཉེར་མ། །རྒས་རྟགས་ཕལ་ཆེར་སླེབས་བྱུང་། །མྱུར་དུ་འགྲོ་ལ་ཁད་སྣང་། །སྤྱིར་ནི་འདུས་པ་འབྲལ་ཞིང་། །སྒོས་སུ་སྐྱེས་མཐའ་འཆི་བ། །འཁོར་བའི་ཆོས་ཉིད་ཡིན་སྣང་། །གང་ལའང་ཆགས་ནས་ཅི་བྱ། །སྐྱེ་འཆི་འདུ་འབྲལ་མེད་པའི། །གཏན་གྱི་བཙན་ས་འཛིན་ཕྱིར། །འཁོར་བའི་ཆགས་ཞེན་སྤངས་ནས། །ལྷ་ཆོས་བྱེད་པར་སྨོན་ནོ། །སེམས་ལ་སྐྱོ་བ་སྐྱེས་ནས། །ངག་གིས་སྐྱོ་མགུར་བླངས་སོང་། །ལུས་ཀྱི་བ་སྤུ་གཡོས་ནས། །མིག་ནས་མཆི་མ་ལྷུང་བྱུང་། །སྐྱོ་མེད་སྤྲང་ངའི་རྒྱུད་ལ། །སྐྱོ་ཤས་ལན་རེ་སྐྱེས་དུས། །སྐྱོ་བ་ཆེ་རུ་གཏོང་གྲོགས། །སྐྱོ་མགུར་པི་ཝང་འདི་བརྡུངས། །དྲོད་གཤེར་གཉིས་ཀྱིས་བསྐྱངས་པའི། །མེ་ཏོག་ལོ་འདབ་རྒྱས་ཀྱང་། །མི་འདོད་བ་མོ་བྱུང་ནས། །མཛེས་པའི་འགྱིང་བག་གློད་སོང་། །ཀྱེ་ཧུད་དྲི་ལྡན་མེ་ཏོག །མདོག་ཀྱང་གསར་རྙིང་བརྗེས་ནས། །ད་ནི་སྨུག་པོར་གྱུར་སོང་། །མྱུར་དུ་བསྐམས་པ་སྐྱོ་བྱུང་། །ཆར་དང་ཆུ་བོས་བསྐྱངས་པའི། །དབྱར་མཚོ་དར་ཞིང་453

རྒྱས་ཀྱང་། །མི་འདོད་ཐན་པ་བྱུང་ནས། །གང་བའི་མཚོ་ཆུང་བྲི་སོང་། །ཀྱེ་ཧུད་སྔོ་ལྗང་མཚོ་མོའི། །ཆུ་ཡི་མང་ཉུང་བརྗེས་ནས། །ད་ནི་ཇེ་ཉུང་གྱུར་སོང་། །མྱུར་དུ་བསྐམས་པ་སྐྱོ་བྱུང་། །ཕ་མ་གཉིས་ཀྱིས་བསྐྱངས་པའི། །རང་ལུས་བཀྲག་མདངས་རྒྱས་ཀྱང་། །མི་འདོད་རྒས་པ་བྱུང་ནས། །དར་བའི་ལང་ཚོ་རྒུད་སོང་། །ཀྱེ་ཧུད་བྱ་བཏང་རྣལ་འབྱོར། །རང་ལུས་དར་རྒུད་བརྗེས་ནས། །ད་ནི་འབྱུང་བ་རྒུད་སོང་། །མྱུར་དུ་འཆི་སྙམ་སྐྱོ་བྱུང་།།མགོན་ཁང་མགྲོན་པོ་རྙིང་བ། །འདུས་པ་སོ་སོར་བྲལ་ནས། །སྔ་ཕྱི་རིམ་པ་བཞིན་དུ། །རང་རང་ཡུལ་དུ་བཞུད་སོང་། །གསར་བ་རྣམས་ཀྱང་ཆས་ཚར། ་།ད་ནི་འགྲོ་ཁར་ཐུག་བྱུང་། །ནམ་འགྲོའི་ངེས་པ་མི་སྣང་། །བསམས་པས་སྐྱོ་བ་སྐྱེས་སོང་། །རི་ཀླུང་ཁུ་བྱུག་སྔོན་མོ། །འདུས་པ་སོ་སོར་བྲལ་ནས། །སྔ་ཕྱི་རིམ་པ་བཞིན་དུ། །ལྷོ་མོན་ཕྱོགས་སུ་བཞུད་སོང་། །ཕྱི་མ་རྣམས་ཀྱང་ཆས་ཚར། །ད་ནི་འགྲོ་ཁར་ཐུག་བྱུང་། །ནམ་འགྲོའི་ངེས་པ་མི་སྣང་། །བསམས་པས་སྐྱོ་བ་སྐྱེས་སོང་། །ཕ་ཡུལ་ཕ་མ་མཛའ་བཤེས། །འདུས་པ་སོ་སོར་བྲལ་ནས། །སྔ་ཕྱི་རིམ་པ་བཞིན་དུ། །འཇིག་རྟེན་ཕྱི་མར་བཞུད་སོང་། །གཞོན་པ་རང་ཡང་རྒས་ཚར། །ད་ནི་འགྲོ་ཁར་ཐུག་བྱུང་། །ནམ་འགྲོའི་ངེས་པ་མི་སྣང་། །བསམས་པས་སྐྱོ་བ་སྒྱེས་སོང་། །མཚན་ལྡན་བླ་མའི་ཞལ་རས། །454

མཛེས་འཛུམ་བཞད་ཚུལ་དྲན་ན། །བཞིན་ལེགས་བུ་དང་བུ་མོ། །མཛེས་རུང་ལྟ་འདོད་མི་སྣང་། །མཚན་ལྡན་བླ་མའི་གསུང་དབྱངས། །འདྲེན་འགུགས་སྙན་ཚུལ་དྲན་ན། །པི་ཝང་གླིང་བུའི་སྒྲ་དབྱངས། །སྙན་ཡང་ཉན་འདོད་མི་སྣང་། །མཚན་ལྡན་བླ་མའི་ཐུགས་རྒྱུད། །ཞི་དུལ་འཇམ་ཚུལ་དྲན་ན། །སྲབ་འཇམ་ཡང་བའི་གོས་ལ། །དེ་འདྲའི་འཇམ་ཤ་མི་སྣང་། །མཚན་ལྡན་བླ་མའི་ཡོན་ཏན། །ཡོད་ཚད་ཞིབ་ཏུ་དྲན་ན། །ཡིད་བཞིན་ནོར་བུ་ལ་ཡང་། །ཡོན་ཏན་དེ་འདྲ་མི་སྣང་། །མཚན་ལྡན་བླ་དེ་འདྲ། །འཇིག་རྟེན་ཁམས་འདིར་དཀོན་བྱུང་། །རིན་ཆེན་གསེར་གཡུ་དངུལ་ཡང་། །དེ་འདྲའི་དཀོན་རྒྱུ་མི་སྣང་། །མཚན་ལྡན་རྩ་བའི་བླ་མའི། །སྐུ་གསུང་ཐུགས་ཀྱི་ཡོན་ཏན། །དྲན་ན་མཇལ་འདོད་མ་གཏོགས། །འདོད་པ་གཞན་རྣམས་མི་སྣང་། །མཇལ་ཡུལ་བླ་མ་གཤེགས་སོང་། །ད་ནི་མཇལ་རྒྱུ་མེད་ཚུལ། །བསམས་ན་ངུ་རྒྱུ་མ་གཏོགས། །འདོད་པ་གཞན་རྣམས་མི་སྣང་། །ཞེས་པ་འདི་རྣམས་ཀྱང་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཙཱ་རི་ནས་སྨྲས་པའོ། །ཨེ་མ་ཉམས་དགའ་རིག་པ་དྭངས། །འདུ་འཛི་མེད་པའི་དབེན་གནས་སུ། །རང་བྱུང་བྲག་གི་ཕུག་པ་རུ། །སྔོ་ལྗང་རྩྭ་དང་འབོལ་གདན་ལ། །གཅིག་པུར་དྲང་སྲོང་སྤྱོད་ཚུལ་གྱིས། །གནས་ནས་བྱམས་དང་སྙིང་རྗེ་དང་། །བྱང་ཆུབ་སེམས་ཀྱིས་ཀུན་455

བསླངས་ནས། །ལུས་བསྲངས་ངག་གིས་སྨྲ་བ་སྤངས། །རྣམ་རྟོག་སྤྲིན་ཕུང་དྭངས་སུ་བཅུག །སེམས་ཀྱི་ནམ་མཁར་ཏྲིག་གེར་བལྟ། །ཉམས་ཀྱི་འཇཛ་ཚོན་ཅི་ཤར་ཡང་། །དེ་ལ་ཆེད་འཛིན་མེད་པར་བཞག །བསྒོམ་རྒྱུ་རྡུལ་ཙམ་མི་དམིགས་ཀྱང་། །ཡེངས་སུ་སྐད་ཅིག་ཙམ་ཡང་མེད། །དེ་ལྟར་མཉམ་པར་བཞག་ཙ་ན། །བཞག་དུས་མི་གཡོ་རི་དབང་བཞིན། །ཅི་ཙམ་བཞག་པ་དེ་ཙམ་གནས། །བཏང་ན་དགེ་བའི་དམིགས་པ་གང་། །ཡིན་ཡང་ཐོགས་པ་མེད་པར་འཇུག །ལུས་སེམས་ལས་རུང་བདེ་ཆེན་འདྲེན། །མ་བསྒྲུབས་ལྷ་ཞལ་མང་བོ་མཐོང་། །མངོན་ཤེས་རྫུ་འཕྲུལ་ཅིར་ཡང་འབྱུང་། །དེ་ཡིས་གྲགས་པ་ཟླ་འོད་ཀྱིས། །ལྷ་མིའི་རྨོངས་པའི་མུན་པ་སེལ། །ལག་པའི་པདྨོ་དབང་མེད་བསུམས། །རབ་ཏུ་གུས་པས་ཕྱག་འཚལ་ཞིང་། །མཁའ་ལས་ལྷ་ཡི་རོལ་མོ་བརྡུངས། །བདུག་སྤོས་མེ་ཏོག་ཆར་བ་འབེབས། །ས་ནས་མི་ཡིས་ཟས་གོས་འབུལ། །ཡ་མཚན་གཏམ་སྙན་ཕྱོགས་བཅུར་སྒྲོག །བསྟན་དང་འགྲོ་བ་མ་ལུས་ལ། །དངོས་སམ་བརྒྱུད་ནས་ཕན་ཐོགས་པའི། །དེ་འདྲའི་སྒོམ་ཆེན་པ་ཞིག་གྱེས། །དེ་མིན་གྲོང་ལྟག་དགོན་ཆུང་དང་། །རི་ཕུག་བྲག་ཕུག་འགའ་རེ་ན། །བསྡད་རུང་སེམས་དེ་གྲོང་དུ་བཏང་། །དགེ་སློང་བྱས་རུང་འདུལ་ཁྲེམས་དང་། །དགེ་སྦྱོང་ཆོས་བཞི་རྩྭ་ལྟར་དོར། །བྱ་བཏང་བྱས་རུང་ཧམ་པ་ཆེ། །456

ཟས་ནོར་ཁྱེམ་པ་ལས་ཀྱང་གསོག །དེ་འདྲའི་སྒོམ་ཆེན་གཟུགས་བརྙན་གྱིས། །ཅི་བྱ་དེ་བས་འཇིག་རྟེན་གྱིས། །ཞེས་པ་འདི་ཡང་བདག་གི་ཡིད་ལ་ཤར་ཚེ་སློབ་བུ་ཡོངས་ལ་ཕན་ཕྱིར་དབེན་གནས་ཙཱ་རི་ནས་སྨྲས་པའོ། །དྲིན་ཅན་བླ་མའི་ཞབས་ལ་འདུད། །མཉམ་གཞག་བརྟན་པར་བྱིན་གྱིས་རློབས། །སེམས་ངོ་འཕྲོད་པའི་རྣལ་འབྱོར་པས། །གནས་ལུགས་ངང་ལ་མཉམ་འཇོག་དུས། །ནམ་མཁའ་ལྟ་བུར་དཔངས་བསྟོད་དེ། །སྣང་བ་གུ་ཡངས་སང་ངེར་བཞག །ས་གཞི་ལྟ་བུར་རྒྱ་བསྐྱེད་དེ། །དྲན་པ་ཁྱབ་ཀྱང་ཆེ་བར་བཞག །རི་བོ་ལྟ་བུར་ལྷུན་ཕབ་ལ། །སེམས་ཉིད་གཡོ་འགུལ་མེད་པར་བཞག །མར་མེ་ལྟ་བུར་གསལ་བསྟོད་ལ། །རིག་པ་ས་ལེ་ཏྲིག་གེར་བཞག །མན་ཤེལ་ལྟ་བུར་དྲི་མ་སྤངས། །ཤེས་པ་རྟོག་མེད་སང་ངེར་བཞག །སེམས་ཀྱི་བཞག་ཐབས་ལྔ་བོ་འདིས། །སེམས་ངོ་སྐྱོང་ལ་ཕན་པར་ཤོག །ཅེས་པ་འདི་ཡང་ཕྱག་ཆེན་ཞིག་གི་གཞུང་ན་ཡོད་པ་ཚིགས་སུ་བཅད་ནས་ཚོགས་དྲུག་རང་གྲོལ་གྱིས་སྨྲས་པའོ། །འདི་ཕྱི་གཏན་གྱི་སྐྱབས་གནས་སུ། །བླ་མ་དཀོན་མཆོག་གུས་པས་སྟེན། །ཕྲལ་དུ་བདེ་ཕྱིར་ཁྲིམས་ཡོད་ཀྱི། །དཔོན་བཟང་བཀུར་ཞིང་ཡུལ་ལྷ་རྔོན། །ཚེ་བསོད་སྙན་གྲགས་རྒྱས་པ་ལ། །ཚེ་ཐར་སྲོག་བླུ་སྦྱིན་པ་ཐོངས། །དཔོན་གྱེས་རང་ཉིད་བཀུར་བ་ལ། །མཐོ་བཀུར་དམའ་བ་བརྩེ་བས་སྐྱོངས། །གཡོག་གིས་རང་ལ་457

བྱམས་པ་ལ། །དཔོན་གྱིས་གང་བཅོལ་གོ་ཆོད་གྱིས། །ཉེ་གནས་ཡུན་རིང་ཆགས་པ་ལ། །ལག་གཙང་ཁོག་ཡངས་ཁ་ལ་ཉོན། །བླ་དཔོན་སྐུ་ཚེའི་བར་ཆད་ཆེ། །དུག་མཐུ་ངན་སྔགས་ཕྱོགས་ལ་འཛེམས། །ནད་ངོས་མི་ཟིན་སྨན་པ་ཡིས། །སྨན་ལོག་གཙགས་བུ་ཁྱེར་ལ་འཛེམས། །གཞན་ལ་ཧམ་པ་མ་ཆེ་བར། །རང་གི་ནོར་གྱིས་ཆོག་ཤེས་གྱིས། །རང་ལ་མངོན་ཤེས་མེད་བཞིན་དུ། །ཕོ་ཚོད་ལོག་ལྟ་བྱེད་མི་རུང་། །རང་ཉིད་བྱ་བ་ཀུན་ཤེས་ཀྱང་། །གཞན་གྱེ་བྱ་བ་ཁྱད་མ་གསོད། །རང་གི་གྲུབ་མཐར་ཞེན་ཆེ་ཡང་། །གཞན་གྱི་གྲུབ་མཐའ་སྨོད་མི་བྱ། །རང་གཤིས་ངན་པས་རང་རྒྱུད་བསྲེག །ཚིག་ངན་བྱུང་དུས་བཟོད་པ་སྒོམས། །གཞན་རྣམས་ཐམས་ཅད་མགུ་དཀའ་ཡང་། །རང་གིས་ངོ་ཚ་ཁྲེལ་ཡོད་སྟེན། །མ་བརྟགས་བྱ་བ་ནོར་འཁྲུལ་ཆེ། །བྱ་བ་ཐམས་ཅད་རྟོག་ལ་གྱིས། །ལྟ་བ་མཁའ་ལྟར་མཐོ་ན་ཡང་། །རྒྱུ་འབྲས་སྤང་བླང་ཞིབ་ན་ལེགས། །དགོན་ཆུང་གྲྭ་བཙུན་སྨྲ་བ་མང་། །དབྱེན་ཛུན་ཚིག་རྣམས་བཏང་སྙོམས་ཞོག །གཞན་ལ་ཕན་ན་ཕྱུག་པོའི་མཆོག །ཡོད་དུས་གཡོར་སྐྱི་སྟེར་གསུམ་གྱིས། །ཡོན་བདག་དད་པ་ཆེ་ན་ཡང་། །ཆོས་པ་སྡོད་ཡུན་མ་རིང་ཞིག །མི་མང་ཁ་ལ་ཉན་མི་རུང་། །མི་རྒན་བསམ་ཤེས་ཚིག་བཞིན་གྱིས། །འདི་ནི་མི་རྒན་བསམ་ཤེས་གཏམ། །རྒྱལ་ཁམས་མི་ལ་སྒོག་པར་རིགས། །ཞེས་པ་འདི་458

ཡང་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཙཱ་རི་ནས་སྨྲས་པའོ། །ན་མོ་གུ་རུ། མི་རྟག་འཆི་བ་སྟོན་པའི་སློབ་དཔོན་ལ། །མི་ཕྱེད་དད་པས་སྙིང་ནས་གསོལ་བ་འདེབས། །མི་རྟག་འཆི་བ་དྲན་པས་རྒྱུད་བསྐུལ་ནས། །མི་ཚེ་ཆོས་ཀྱིས་འདའ་བར་བྱེན་གྱིས་རློབས། །བླ་མ་མང་བསྟེན་བཀའ་ཆོས་མང་ཐོས་པའི། །གུས་ལྡན་མཚན་སྙན་ཞི་བ་ཚེ་རིང་ལ། །ལྷ་ཆོས་བྱེད་ལུགས་བསླབ་བྱ་མི་དགོས་མོད། །འོན་ཀྱང་གསོལ་འདེབས་གླུ་འདིར་གསན་པར་རིགས། །ནམ་ཟླ་དབྱར་དགུན་སྟོན་དཔྱིད་འགྱུར་བ་ལྟོས། །འདི་ཡང་མི་རྟག་སྒྱུ་མའི་དཔེ་ཞིག་རེད། །ཐམས་ཅད་རྟག་པར་བཟུང་ནས་ཅི་ཞིག་བྱ། །མི་རྟག་འཆི་བ་ཡང་ཡང་བསམས་ན་ལེགས། །རི་ཀླུང་གྱང་ར་ཞིག་ཅིང་རལ་བ་ལྟོས། །འདི་ཡང་མི་རྟག་སྒྱུ་མའི་དཔེ་ཞིག་རེད། །ས་མཁར་མཐོན་པོ་བརྩིགས་ནས་ཅི་ཞིག་བྱ། །ཁང་ཆུང་རེ་ནས་དལ་བུར་བཞུགས་ན་ལེགས། །ཕྱུག་པོའི་ལོངས་སྤྱོད་བསགས་ཚད་ཟད་པར་ལྟོས། །འདི་ཡང་མི་རྟག་སྒྱུ་མའི་དཔེ་ཞིག་རེད། །སེར་སྣས་ཟས་ནོར་བསགས་ནས་ཅི་ཞིག་བྱ། །གང་ཡོད་ཆོས་ཀྱི་ཕྱོགས་སུ་བཏང་ན་ལེགས། །རྒན་གཞོན་གོ་རིམ་མེད་པར་འཆི་བ་ལྟོས། །འདི་ཡང་མི་རྟག་སྒྱུ་མའི་དཔེ་ཞིག་རེད། །ཡུན་རིང་སྡོད་ཤོམ་བྱས་ནས་ཅི་ཞིག་བྱ། །ཕྱི་མའི་ལམ་སྣ་ཟིན་ཐབས་བྱས་ན་ལེགས། །རྣལ་འབྱོར་དཔོན་སློབ་སོ་སོར་འབྲལ་ལ་459

ལྟོས། །འདི་ཡང་མི་རྟག་སྒྱུ་མའི་དཔེ་ཞིག་རེད། །འཁོར་གཡོག་གཉེན་བཤེས་སྡང་ནས་ཅི་ཞིག་བྱ། །འདུས་པ་འབྲལ་སྙམ་བརྩེ་བས་བསྐྱངས་ན་ལེགས། །དམ་པའི་ལྷ་ཆོས་བྱེད་ལུགས་མང་ན་ཡང་། །མི་དགེ་བཅུ་སྤངས་ཆོས་སྤྱོད་བཅུ་བོ་བསྒྲུབས། །འཕགས་ནོར་བདུན་བཟུང་དགེ་སྦྱོང་ཆོས་བཞི་བསྟེན། །རྒྱུན་དུ་གཞན་ལ་ཅི་ཕན་བྱས་ན་ལེགས། །དགེ་བ་གང་བྱེད་ཐོག་མར་སེམས་བསྐྱེད་དང་། །མཇུག་ཏུ་བསྔོ་བ་སྨོན་ལམ་མཚམས་སྦྱོར་མཛོད། །དེ་ལྟར་བྱས་ན་ཇེ་མཐོ་ཇེ་མཐོར་འགྱུར། །མཐར་ཐུག་རྫོགས་པའི་སངས་རྒྱས་གོ་འཕང་ཐོབ། །ཡུལ་ཕྱོགས་མི་གཅིག་མདོ་དབུས་བར་ཐག་རིང་། །མི་ཚེ་ཡུན་ཐུང་ནམ་འཆི་ངེས་པ་མེད། །རྣལ་འབྱོར་དཔོན་སློབ་ཡང་ཡང་མཇལ་དཀའ་བས། །ད་ལྟའི་སྙིང་གཏམ་འདི་ཉིད་ཐུགས་ལ་ཟུངས། །གླུ་དབྱངས་འདི་ཉིད་ཐོས་ཚད་ཐམས་ཅད་ཀྱིས། །གང་ལ་བལྟས་ཀྱང་མི་རྟག་འཆི་བ་དྲན། །ཚེ་འདིར་དམ་པའི་ལྷ་ཆོས་བྱས་པའི་མཐུས། །ཕྱི་མར་རྣམ་མཁྱེན་གོ་འཕང་མྱུར་ཐོབ་ཤོག །ཅེས་པ་འདི་ཡང་མཁས་བཙུན་བཟང་གསུམ་འཛོམས་པའི་འདོད་དཔལ་མཁན་པོ་ཞི་བ་ཚེ་རིང་ལ་དགེ་བའི་གསོལ་འདེབས་སུ་བྱ་བཏང་ཚོགས་དྲུག་རང་་་་་་་གྲོལ་གྱིས་དབེན་གནས་དག་པ་མཁའ་སྤྱོད་དཔལ་གྱི་ཙཱ་རི་ཏྲ་ནས་སྤྲིངས་པའོ། །བླ་མ་རྣམས་ལ་གསོལ་བ་འདེབས། །དཀོན་མཆོག་གསུམ་ལ་སྐྱབས་སུ་མཆི། །མི་མཐུན་འགལ་རྐྱེན་བར་ཆད་སོལ། །མཐུན་460

པའི་ལམ་སྣ་ཆོས་ལ་དྲོངས། །ཕྱོགས་མེད་རི་ཁྲོད་འགྲིམ་པ་ཡི། །བྱ་བཏང་ཚོགས་དྲུག་རང་གྲོལ་ངས། །དད་ཅན་སྡེ་བ་སྟོབས་ལྡན་ལ། །དགེ་བའི་གསལ་འདེབས་བཤད་ཀྱིས་ཉོན། །སྲོག་བཅད་གཞན་གྱིས་མ་བྱིན་ལེན། །མི་ཚངས་སྤྱོད་དང་ཛུན་གྱེ་ཚིག །ཕྲ་མ་ཚིག་རྩུབ་ངག་འཁྱལ་སྨྲ། །བརྣབ་སེམས་གནོད་སེམས་ལོག་ལྟ་སྟེ། །འདི་དག་མི་དགེ་བཅུ་ཡིན་པས།།བྱས་ན་ངན་སོང་གསུམ་དུ་སྐྱེ། །སྤངས་ན་དགེ་བ་བཅུ་ཡང་ཡིན། །མཐོ་རིས་ལྷ་མིའི་ནང་དུ་སྐྱེ། །དེས་ན་ཁྱོད་ཀྱིས་ཉིན་རེ་བཞིན། །མི་དགེ་བཅུ་བོ་ཨེ་བྱས་ལྟོས། །བྱས་ན་དམྱལ་བར་སྐྱེ་བའི་རྒྱུ། །བྱས་པ་མ་བཟང་སྙམ་ནས་འགྱོད། །བཤག་པ་གྱེས་ལ་ཕྱིན་ཆད་སྡོམས། །དེ་ལྟར་བྱས་ན་སྡིག་པ་རྣམས། །འདག་ཅེས་ཐུབ་པ་ཆེན་པོས་གསུངས། །ཡི་གེ་འབྲི་ཞིང་དཀོན་མཆོག་མཆོད། །སྦྱིན་པ་གཏོང་ཞིང་ཆོས་ལ་ཉན། །གསུང་རབ་ཀློག་ཅིང་བློ་ལ་འཛིན། །གཞན་ལ་འཆད་ཅིང་ཁ་ཏོན་བྱ། །ཆོས་དོན་སེམས་ཤིང་བསྒོམ་པར་བྱ། །འདི་དག་ཆོས་སྤྱོད་བཅུ་བོ་ཡིན། །ཆོས་སྤྱོད་བཅུ་བོ་འདི་བྱས་ན། །བསོད་ནམས་ཕུང་བོ་དཔག་མེད་ཐོབ། །དབུས་མཐའ་རྣམ་འབྱེད་ལས་གསུངས་པས། །ཁྱེད་ཀྱིས་ཉིན་རེར་གང་ནུས་སྒྲུབས། །འགྱུར་མེད་དད་པ་ཚུལ་ཁྲིམས་ལྡན། །སྦྱིན་གཏོང་བྱེད་ཅིང་ཆོས་མང་ཐོས། །ཁྲེལ་ཡོད་ངོ་ཚ་ཤེས་རབ་རྣམས། །འཕགས་པའི་ནོར་461

བདུན་ཡིན་པར་གསུངས། །ཁྱེད་ཀྱིས་འདི་བདུན་འཛིན་པར་རིགས། །གཞན་ཚུར་ཁྲོ་ཡང་སླར་མི་ཁྲོ། །ཚུར་ལ་གཤེ་ཡང་སླར་མི་གཤེ །སྐྱོན་མཚང་འབྲུ་ཡང་སླར་མི་འབྲུ། །རྡེག་རྡུང་བྱེད་ཀྱང་སླར་མི་བརྡེག །དགེ་སྦྱོང་ཆོས་བཞི་ཡིན་པར་གསུངས། །ཁྱེད་ཀྱིས་འདི་ཡང་བསྟེན་པར་འོས། །དེ་རྣམས་སྔ་སོར་མཛད་ན་ལེགས། །ད་དུང་དེ་བཞིན་ཉམས་སུ་ལོངས། །དེ་ལྟར་བྱས་ན་ཕྱི་མ་རུ། །དམྱལ་བ་ཡི་དྭགས་དུད་འགྲོ་དང་། །ཀླ་ཀློ་ཚེ་རིང་ལྷ་དང་ནི། །ལོག་ལྟ་སངས་རྒྱས་ཀྱིས་སྟོངས་པ། །ལྐུགས་པ་དེ་དག་མི་ཁོམ་བརྒྱད། །རྣམས་སུ་ནམ་ཡང་སྐྱེ་མི་འགྱུར། །མི་ཉིད་རྙེད་ཅིང་ཡུལ་དབུས་སྐྱེས། །དབང་བོ་ཚང་ཞིང་གནས་ལ་དད། །དེ་བཞིན་ལས་མཐའ་མ་ལོག་པ། །སངས་རྒྱས་བྱོན་དང་དེ་ཆོས་གསུངས། །བསྟན་པ་གནས་དང་དེའི་རྗེས་འཇུག །གཞན་ཕྱིར་སྙིང་ནས་བརྩེ་བ་སྟེ། །འབྱོར་བ་བཅུ་དང་ལྡན་པར་འགྱུར། །རིགས་གཟུགས་འབྱོར་དང་དབང་ཕྱུག་དང་། །ཚེ་རིང་ནད་མེད་ཤེས་རབ་ཆེ། །མཐོ་རིས་ཡོན་ཏན་བདུན་ཡང་ཐོབ། །ཚེ་རབས་ཀུན་ཏུ་བདེ་ཞིང་སྐྱིད། །མཐར་ཐུག་རྫོགས་པའི་སངས་རྒྱས་ཐོབ། །མཁའ་མཉམ་འགྲོ་བ་ཡོངས་ལ་ཕན། །ཆོས་རྣམས་ཀུན་གྱི་ཉིང་ཁུ་ཡིན། །ཚིག་དོན་མ་བརྗེད་ཡིད་ལ་ཟུངས། །འདི་ཉིད་ཐོས་ཚད་ཐམས་ཅད་ཀྱི། །རྒྱུད་ལ་ཕན་ཐོགས་འབྱུང་བར་ཤོག །ཅེས་པ་འདི་462

ཡང་དད་གཏོང་བློ་གྲོས་ཆེ་བའི་སྡེ་བ་སྟོབས་ལྡན་ལ་དགེ་བའི་གསལ་འདེབས་སུ་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཙཱ་རི་ནས་སྤྲིངས་པའོ། །རྗེ་བླ་མ་དཀོན་མཆོག་ཐུགས་རྗེ་ཅན། །སྤྲང་ང་ལ་བློ་གཏད་སྦྱིན་བདག་རྣམས། །ཚེ་འདི་རུ་སྡོད་རིང་བར་ཆད་སོལ། །ཚེ་ཕྱི་མར་འགྲོ་དུས་ལམ་སྣ་དྲོངས། །ཁྱེད་ཡོན་བདག་རྒན་གཞོན་ཕོ་མོ་རྣམས། །ཚེ་རིང་རུང་དྲུག་ཅུ་བདུན་ཅུ་ཡིན། །དེ་ཡན་ལ་སྡོད་མཁན་ཤིན་ཏུ་དཀོན། །ཀུན་མི་སྡོད་འཇིག་རྟེན་ཕྱི་མར་འགྲོ། །ཚེ་འདི་ཡི་སྣང་བ་ཀུན་ནུབ་ནས། །ཚེ་ཕྱི་མའི་ཡུལ་ལ་འགྲོ་བའི་ཚེ། །སྐྱབས་སྐྱེལ་མ་བླ་མ་དཀོན་མཆོག་གསུམ། །ཕན་ཐོགས་པ་འཕགས་ནོར་བདུན་ཡིན་པས། །ལྷ་དཀོན་མཆོག་གསུམ་ལ་དད་པ་གྱིས། །མི་དད་པ་ཅན་ལ་བྱིན་རླབས་འཇུག །ལས་མི་དགེ་བཅུ་སྤངས་ཚུལ་ཁྲིམས་སྲུངས། །མི་ཁྲིམས་ལྡན་མཐོ་རིས་ཐར་བ་ཐོབ། །ནོར་ལོངས་སྤྱོད་ཡོད་དུས་སྦྱིན་པ་ཐོངས། །ཚེ་འདི་ཕྱིར་བདེ་སྐྱིད་སྙན་གསུམ་འབྱུང་། །རྗེ་བླ་མ་སྟེན་ལ་ཐོས་པ་གྱིས། །ཆོས་མང་ཐོས་ཀུན་མཁྱེན་གོ་འཕང་ཉེ། །དུས་རྒྱུན་དུ་ངོ་ཚ་ཁྲེལ་ཡོད་སྟེན། །ཁྲེལ་ངོ་ཚ་ལྡན་པ་ལྷ་མིས་བཀུར། །ལེགས་ཉེས་པ་འབྱེད་པའི་ཤེས་རབ་སྐྱེད། །མི་ཤེས་རབ་ཆེ་བས་ཅི་བསམ་འགྲུབ། །ངེད་རྣལ་འབྱོར་དཔོན་སློབ་འཁོར་བཅས་ལ། །ཁྱེད་ཡོན་བདག་རྩ་བ་བཀའ་དྲིན་ཆེ། །ཀུན་གནས་སྐབས་བདེ་ཞིང་463

མཐར་ཐུག་ཏུ། །སངས་མཉམ་པོར་རྒྱ་བའི་སྨོན་ལམ་འཚལ། །ཞེས་པ་འདི་ཡང་འཕགས་པའི་ནོར་གྱི་མཛོད་འཛིན་པའི་ཡོན་བདག་རྩྭ་འཆང་དགའ་ཚང་ལ་དགེ་བའི་གསལ་འདེབས་སུ་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཙཱ་རི་ནས་སྤྲིངས་པའོ། །བྲེ་སེར་འབྲོང་གི་ཚོགས་རྣམས་ཀྱིས། །བདེ་འཇམ་ཡངས་པའི་སྤང་རི་ན། །སྤང་ལ་རྣོ་བའི་རྭ་གཉིས་བརྡར། །རྔ་གཟེང་བྱེད་པ་ཉམས་དགའ་ཡང་། །སྡིག་ཅན་རྔོན་པས་དེད་པའི་ཚེ། །རྔ་མ་བཏེགས་ནས་འབྲོས་ཁོམ་མེད། །བསད་ནས་སྟེང་གི་ཀོ་བ་བཤུས། །དེ་དུས་སྐྲག་ཀྱང་བྱ་ཐབས་མེད། །ཉོན་དང་རྩལ་ལྡན་འབྲོང་ཆུང་རྣམས། །དེ་ལ་ཕན་པའི་ཐབས་འཚོལ་ན། །མ་སྡོད་མི་མེད་རྫ་ལུང་སྙོགས། །བག་ཕེབས་རྩྭ་ཆུ་འཐུངས་ན་ལེགས། །འདབ་ཆགས་བྱེའུ་ཆུང་ཚོགས་རྣམས་ཀྱིས། །སྟོང་གསལ་ནམ་མཁའ་ཡངས་པ་ན། །མཁའ་ལ་གཤོག་བརྒྱངས་སྐད་སྙན་སྒོག །འཕུར་ལྡིང་གཡོ་བ་ཉམས་དགའ་ཡང་། །སྡིག་ཅན་ཁྲ་ཡིས་དེད་པའི་ཚེ། །གཤོག་ཆུང་བརྒྱངས་ནས་འབྲོས་ཁོམ་མེད། །བཟུང་ནས་སྟེང་གི་བྱ་སྤུ་གཏོར། །དེ་དུས་འདར་ཡང་བྱ་ཐབས་མེད། །ཉོན་དང་སྐད་སྙན་བྱེའུ་ཆུང་རྣམས། །དེ་ལ་ཕན་པའི་ཐབས་འཚོལ་ན། །མ་སྡོད་ཤིང་གནས་མཐུག་པོ་སྙོགས། །བག་ཕེབས་ཤིང་ཐོག་ཟོས་ན་ལེགས། །སྐྱེ་བོ་ཕོ་མོའི་ཚོགས་རྣམས་ཀྱིས། །ལྷོ་རྒྱལ་འཛམ་བུའི་གླིང་བ་ན། །ས་ལ་མཁར་བརྩིགས་དགའ་སྟོན་464

བྱས། །གླུ་གར་ལེན་པ་་ཉམས་དགའ་ཡང་། །སྡིག་ཅན་འཆི་བདག་སླེབས་པའི་ཚེ། །སྨན་དང་རིམ་གྲོ་བྱེད་ཁོམ་མེད། །ཤི་ནས་སྟེང་གི་གོན་པ་བཤུས། །དེ་དུས་འགྱོད་ཀྱང་བྱ་ཐབས་མེད། །ཉོན་དང་དད་ཅན་ཕོ་མོ་རྣམས། །དེ་ལ་ཕན་པའི་ཐབས་འཚོལ་ན། །མ་འདུག་རི་ཁྲོད་དབེན་པ་སྙོགས། །བག་ཕེབས་ལྷ་ཆོས་བྱས་ན་ལེགས། །ཞེས་པ་འདི་ཡང་དད་ཅན་ཕོ་མོ་གཞོན་ནུ་ཡོངས་ལ་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཙཱ་རི་ནས་སྨྲས་པའོ། །མགོན་མེད་ཉམ་ཆུང་རི་བོང་ཕོ་མོ་རྣམས། །ཁྲེལ་མེད་གླག་གིས་གསོད་པ་སྙིང་རེ་རྗེ། །བཟོད་མེད་སྡུག་བསྔལ་མྱོང་ལ་ཕན་པའི་ཐབས། །གཞན་མེད་གསོད་ཚུལ་བསམས་ནས་བདག་ཡིད་སྐྱོ། །སྐྱབས་མེད་ཉམ་ཆུང་ཁྱིམ་པ་ཕོ་མོ་རྣམས། །ཁྲེལ་མེད་མི་ཡིས་གསོད་པ་སྙིང་རེ་རྗེ། །བཟོད་མེད་སྡུག་བསྔལ་མྱོང་ལ་ཕན་པའི་ཐབས། །གཞན་མེད་གསོད་ཚུལ་བསམས་ནས་བདག་ཡིད་སྐྱོ། །ཆོས་མེད་ཉམ་ཆུང་ཁྱེམ་པ་ཕོ་མོ་རྣམས། །ཁྲེལ་མེད་གཤིན་རྗེས་གསོད་པ་སྙིང་རེ་རྗེ། །བཟོད་མེད་སྡུག་བསྔལ་མྱོང་ལ་ཕན་པའི་ཐབས། །གཞན་མེད་གསོད་ཚུལ་བསམས་ནས་བདག་ཡིད་སྐྱོ། །ཆོས་མེད་ཕྱིན་ཆད་ཐམས་ཅད་དེ་དང་འདྲ། །སྡུག་མེད་བདེ་བ་ཅན་དུ་སྐྱེ་འདོད་ན། །དོན་མེད་ཚེ་འདིའི་བྱ་བས་མ་གཡེངས་པར། །བསླུ་མེད་བླ་མ་བསྟེན་ལ་ལྷ་ཆོས་གྱིས། །ཞེས་པ་འདི་ཡང་དད་ཅན་465

ཡོངས་ལ་ཕན་ཕྱིར་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཉམས་དགའ་རིག་པ་དྭངས་པའི་ཙཱ་རི་ནས་སྨྲས་པའོ། །སྤྲིན་དང་བྲལ་བའི་ཉི་མ། །གླིང་བཞིའི་ཕྱོགས་ཕྱོགས་གང་ལ། །ཤར་ཀྱང་གསལ་འགྲིབ་མེད་རུང་། །བྱང་བསྟན་ཕུག་པར་མི་འཆར། །གོས་མེད་འཁྱགས་རུམ་ཅན་རྣམས། །རང་ལུས་དྲོ་བར་འདོད་ན། །ཤར་བསྟན་ཕུག་པར་སྡོད་དང་། །དྲོ་འཇམ་འོད་ཟེར་བཏང་ཡོང་། །གཏེར་བདག་མགོན་པོ་ཛམ་ལ། །རི་རབ་ཕྱོགས་ཕྱོགས་གང་ལ། །བཞུགས་ཀྱང་ཕོངས་པ་མེད་རུང་། །གསོལ་མཆོད་མེད་ལ་མི་གནང་། །ནོར་མེད་དབུལ་བོའི་ཚོགས་རྣམས། །ཟས་ནོར་ལོངས་སྤྱོད་་)འདོད་ན། །མཆོད་བསྟོད་གསོལ་བ་ཐོབས་དང་། །འདོད་དགུའི་དངོས་གྲུབ་བསྩལ་ཡོང་། །མཚན་ལྡན་དགེ་བའི་བཤེས་གཉེན། །རི་ཀླུང་ཕྱོགས་ཕྱོགས་གང་ལ། །བཞུགས་ཀྱང་ཁྱད་པར་མེད་རུང་། །དད་མེད་ཕྱོགས་སུ་མི་འབྱོན། །ཆོས་མེད་མི་ཡི་ཚོགས་རྣམས། །དད་པས་སྤྱན་འདྲེན་གྱིས་དང་། །ཟབ་རྒྱས་གདམས་པ་གནང་ཡོང་། །ཞེས་པ་འདི་ཡང་སྐྱེ་བོ་ཕོ་མོ་ཡོངས་ལ་ཕན་ཕྱིར་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཙཱ་རི་ནས་སྨྲས་པའོ། །བྱེན་རླབས་སྩོལ་བའི་བླ་མ་བསྟེན། །དངོས་གྲུབ་སྟེར་བའི་ཡི་དམ་བསྟེན། །བར་ཆད་སེལ་བའི་ཆོས་སྐྱོང་བསྟེན། །བསྟེན་པ་གསུམ་གྱེ་བསྟན་བཅོས་ཡིན། །ཕྱོགས་རིས་བྲལ་བའི་ལྟ་བ་གཅེས། །བྱིང་རྒོལ་བྲལ་བའི་སྒོམ་པ་གཅེས། །ཚུལ་འཆོས་བྲལ་466

བའི་སྤྱོད་པ་གཅེས། །གཅེས་པ་གསུམ་གྱི་བསྟན་བཅོས་ཡིན། །བླ་མ་མཉེས་པའི་ཞབས་ཏོག་བྱེད། །ཡི་དམ་མཉེས་པའི་བསྙེན་སྒྲུབ་བྱེད། །མཁའ་འགྲོ་མཉེས་པའི་ཚོགས་མཆོད་བྱེད། །བྱེད་པ་གསུམ་གྱེ་བསྟན་བཅོས་ཡིན། །ཚེ་བློས་ཐོངས་ལ་ལྷ་ཆོས་ཡོང་། །རང་འདོད་མེད་ལ་བྱང་སེམས་ཡོང་། །ལྷ་ཆོས་བྱེད་ལ་སྐྱིད་པོ་ཡོང་། །ཡོང་བ་གསུམ་གྱི་བསྟན་བཅོས་ཡིན། །སྤྱོ་སྤྱོད་བྱེད་དང་འཁྲུལ་ཞིག་ནོར། །ཚེ་བློས་བཏང་དང་སྤྲང་པོ་ནོར། །ཆོས་པ་རྣམས་དང་ཟོག་པོ་ནོར། །ནོར་བ་གསུམ་གྱི་བསྟན་བཅོས་ཡིན། །བླ་མར་བརྙས་པའི་སློབ་མ་ངན། །དཔོན་པོར་བརྙས་པའི་གཡོག་པོ་ངན། །ཕ་མར་སྡང་བའི་བུ་ཚ་ངན། །ངན་པ་གསུམ་གྱི་བསྟན་བཅོས་ཡིན། །བླ་མ་རྣམས་ཀྱིས་སློབ་མ་འཚོ། །དཔོན་པོ་རྣམས་ཀྱིས་འཁོར་འབངས་འཚོ། །ཕྱུག་པོ་རྣམས་ཀྱིས་རྟ་ནོར་འཚོ། །འཚོ་བ་གསུམ་གྱི་བསྟན་བཅོས་ཡིན། །རྫུན་མང་སྨྲ་བའི་ཁ་དེ་ཚུམས། །ཚིག་རྩུབ་ཆེ་བའི་ཁ་དེ་ཚུམས། །ངག་འཁྱལ་ལབ་པའི་ཁ་དེ་ཚུམས། །ཚུམས་པ་གསུམ་གྱི་བསྟན་བཅོས་ཡིན། །རྣམ་གཡེང་ངང་ལ་ཉིན་པར་ཟད། །གཏི་མུག་ངང་ལ་མཚན་མོ་ཟད། །དོན་མེད་ངང་ལ་མི་ཚེ་ཟད། །ཟད་པ་གསུམ་གྱི་བསྟན་བཅོས་ཡིན། །བཟའ་ཚང་མང་བོའི་ལྟོ་རྒྱབ་དཀའ། །མོ་ངན་མང་བོའི་དཔོན་པོ་དཀའ། །རྟ་ནོར་མང་བོའི་འཚོ་སྐྱོང་དཀའ། །དཀའ་བ་གསུམ་གྱི་བསྟན་467

བཅོས་ཡིན། །སེར་སྣ་ཆེ་བའི་ལག་པ་དམ། །དགེ་སློང་གསར་བ་གོས་ཚགས་དམ། །རྒན་རྒོན་བླ་རྒན་ཀོ་ལོང་དམ། །དམ་པ་གསུམ་གྱི་བསྟན་བཅོས་ཡིན། །དགེ་འདུན་ཀུན་ལ་འདུལ་ཁྲིམས་དགོས། །ཆོས་པ་ཀུན་ལ་སྙིང་རྗེ་དགོས། །སྔགས་པ་ཀུན་ལ་དམ་ཚིག་དགོས། །དགོས་པ་གསུམ་གྱི་བསྟན་བཅོས་ཡིན། །བླ་མ་ཐམས་ཅད་འབུལ་བར་དགའ། །དཔོན་པོ་ཐམས་ཅད་བསྟོད་པར་དགའ། །སྔགས་པ་ཐམས་ཅད་ཆང་ལ་དགའ། །དགའ་བ་གསུམ་གྱི་བསྟན་བཅོས་ཡིན། །ཞེས་པ་འདི་ཡང་ཚོགས་དྲུག་རང་གྲོལ་གྱིས་ཙཱ་རི་ནས་སྨྲས་པའོ། །བླ་མ་དཀོན་མཆོག་གུས་པས་མཆོད། །ཡི་དམ་མཁའ་འགྲོ་ཆོས་སྐྱོང་མཆོད། །ཆོས་རྒྱལ་ཕ་མ་ཆོས་གྲོགས་མཆོད། །འདི་ནི་མཆོད་པ་རྣམ་གསུམ་ཡིན། །མཚན་ལྡན་བླ་མ་བསྟེན་རྣམས་སྐྱིད། །ཆོས་ལྡན་བྱ་བ་བྱེད་རྣམས་སྐྱིད། །འབྱོར་ལྡན་མཆོད་སྦྱིན་གཏོང་རྣམས་སྐྱིད། །འདི་ནི་སྐྱིད་པ་རྣམ་གསུམ་ཡིན། །བཤད་བཤད་མི་བདེན་རྟོག་དཔྱོད་དགོས། །ཟོས་ཟོས་མི་ཞིམ་ཁས་མྱང་དགོས། །འདོད་འདོད་མི་སྟེར་ཆོག་ཤེས་དགོས། །འདི་ནི་དགོས་པ་རྣ་མ་གསུམ་ཡིན། །བླ་ངན་གཉེར་ངན་ཁ་ལ་ཉན། །རྒྱལ་ངན་བློན་ངན་ཁ་ལ་ཉན། །ཕོ་ངན་མོ་ངན་ཁ་ལ་ཉན། །འདི་ནི་ཉན་པ་རྣམ་གསུམ་ཡིན། །བསམ་ངན་སྦྱོར་རྩུབ་བྱེད་ལ་དགའ། །བླ་ངན་གྲུབ་མཐའི་ཕྱོགས་རིས་དགའ། །མོ་ངན་དབྱེན་ཚིག་རྫུན་ལ་468

དགའ། །འདི་ནི་དགའ་བ་རྣམ་གསུམ་ཡིན། །དཔོན་ངན་དམག་ཇག་འཁྲུག་རྩོད་བྱེད། །གཡོག་ངན་རྐུ་རྫུན་གཡོ་སྒྱུ་བྱེད། །རྟ་ངན་མི་སྡོད་གློ་འདྲོགས་བྱེད། །འདི་ནི་བྱེད་པ་རྣམ་གསུམ་ཡིན། །འཐབ་ཚོད་མི་ཟིན་རང་སྲོག་འཆོར། །བཤད་ཚོད་མི་ཟིན་ཚིག་ངན་འཆོར། །གཉིད་ཚོད་མི་ཟིན་སོ་ནམ་འཆོར། །འདི་ནི་འཆོར་བ་རྣམ་གསུམ་ཡིན། །འདོད་སྲེད་ཅན་རྣམས་ཁ་ཚགས་ཆེ། །རེའུ་ལུག་ཅན་རྣམས་སྡིག་པ་ཆེ། །རྐུ་རྫུན་ཅན་རྣམས་གནོང་འགྱོད་ཆེ། །འདི་ནི་ཆེ་བ་རྣམ་གསུམ་ཡིན། །བུ་རུལ་ཕ་མས་སྐྱོབ་པར་དཀའ། །སྡིག་ཅན་བླ་མས་སྐྱོབ་པར་དཀའ། །ཉེས་ཅན་དབོན་པོས་སྐྱོབ་པར་དཀའ། །འདི་ནི་དཀའ་བ་རྣམ་གསུམ་ཡིན། །ཕྱི་ལ་དགོས་པ་གོས་དང་རྒྱན། །ནང་དུ་དགོས་པ་ཞིམ་མངར་ཟས། །ཕྱི་མར་དགོས་པ་དམ་པའི་ཆོས། །འདི་ནི་དགོས་པ་རྣམ་གསུམ་ཡིན། །འདུས་ནས་འབྲལ་བ་གཉེན་བཤེས་ཡིན། །བསགས་ནས་ཟད་པ་ཟས་ནོར་ཡིན། །སྐྱེས་ནས་འཆི་བ་སེམས་ཅན་ཡིན། །འདི་ནི་ཡིན་པ་རྣམ་གསུམ་ཡིན། །ས་རྡོའི་ནང་ན་གསེར་དངུལ་ཡོད། །ཀུ་རེའི་ནང་ན་དོན་དམ་ཡོད། །སེམས་ཅན་ནང་ན་སངས་རྒྱས་ཡོད། །འདི་ནི་ཡོད་པ་རྣམ་གསུམ་ཡིན། །ལྟ་བ་ཕྱོགས་རིས་བྲལ་ན་ལེགས། །སྒོམ་པ་བྱེང་རྒོད་བྲལ་ན་ལེགས། །སྤྱོད་པ་ཚུལ་འཆོས་བྲལ་ན་ལེགས། །འདི་ནི་ལེགས་པ་རྣམ་གསུམ་ཡིན། །གཞན་ཕན་469

ཆེ་བའི་བླ་མ་བཟང་། །ཅི་གསུང་སྒྲུབ་པའི་སློབ་མ་བཟང་། །དད་པ་ཆེ་བའི་ཡོན་བདག་བཟང་། །འདི་ནི་བཟང་བ་རྣམ་གསུམ་ཡིན། །གཟུགས་བཟང་ལུས་ཀྱི་བཀྲ་ཤིས་གཅིག །ཚིག་འཇམ་ངག་གི་བཀྲ་ཤིས་གཉིས། །བསམ་བཟང་སེམས་ཀྱི་བཀྲ་ཤིས་གསུམ། །འདི་ནི་བཀྲ་ཤིས་རྣམ་གསུམ་ཡིན། །ཞེས་པ་འདི་ཡང་རང་གཞན་ཡོངས་ལ་ཕན་ཕྱིར་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཙཱ་རི་ནས་སྨྲས་པའོ། །དབང་ཆེན་གསེར་གྱེ་ས་གཞི་ལ། །རི་བོ་ཆེ་ཆུང་མང་གནས་ཀྱང་། །ཆགས་ནས་འཕོ་འགྱུར་མེད་པ་དེ། །དབུས་ཀྱི་རི་བོ་མཆོག་རབ་ཡིན། །སྟོང་གསུམ་མི་མཇེད་ཞིང་ཁམས་ན། །སངས་རྒྱས་བྱང་སེམས་མང་གནས་ཀྱང་། །སྐྱེས་ནས་འཆི་རྒྱུ་མེད་པ་དེ། །སློབ་དཔོན་པདྨ་འབྱུང་གནས་ཡིན། །ཤིན་ཏུ་དྭངས་པའི་རྒྱ་མཚོ་ན། །ནོར་བུ་ཆེ་ཆུང་མང་གནས་ཀྱང་། །ཕུན་སུམ་ཚོགས་པའི་ནོར་བུ་དེ། །ཡིད་བཞིན་ནོར་མཆོག་བསམ་འཕེལ་ཡིན། །སངས་རྒྱས་བསྟན་པ་འཛིན་པ་ཡི། །མཁས་བཙུན་བཟང་གསུམ་མང་གནས་ཀྱང་། །གསུང་རབ་གདམས་པར་འཆར་བ་དེ། །རྒྱལ་བ་བློ་བཟང་གྲགས་པ་ཡིན། །གངས་དཀར་ཤེལ་གྱི་ཟུར་ཁ་ན། །གཅན་གཟན་ཆེ་ཆུང་མང་གནས་ཀྱང་། །དཔའ་རྩལ་ཤིན་ཏུ་ཆེ་བ་དེ། །རི་དྭགས་རྒྱལ་པོ་སེང་གེ་ཡིན། །རི་ཁྲོད་དབེན་པའི་དགའ་ཚལ་ན། །རྣལ་འབྱོར་ཆེ་ཆུང་མང་གནས་ཀྱང་། །གྲུབ་470

རྟགས་དཔག་མེད་སྟོན་པ་དེ། །རྣལ་འབྱོར་དབང་ཕྱུག་མི་ལ་ཡིན། །མཐའ་བྲལ་ནམ་མཁའ་ཡངས་པ་ན། །རྒྱུ་སྐར་ཆེ་ཆུང་མང་གནས་ཀྱང་། །འོད་ཀྱིས་ཕྱོགས་ཀུན་ཁྱབ་པ་དེ། །ཁྲི་གདུགས་ཉི་མ་ཟླ་བ་ཡིན། །གངས་ཅན་འཛིན་མའི་ཁྱོན་ཡངས་ན། །བསྟན་འཛིན་ཆེ་ཆུང་མང་གནས་ཀྱང་། །འཕྲིན་ལས་ཕྱོགས་ཀུན་ཁྱབ་པ་དེ། །སྐྱབས་མགོན་རྒྱལ་བ་པཎ་ཆེན་ཡིན། །དགུང་སྔོན་དབྱིངས་ལ་ལྡིང་བ་ཡི། །འདབ་བཟང་བྱ་རྒྱལ་མང་གནས་ཀྱང་། །སྤུ་མདོག་འཇའ་ལྟར་མཛེས་པ་དེ། །རྒྱ་ཡུལ་སྤུ་སྡུག་རྨ་བྱ་ཡིན། །ས་སྟེང་འདི་ན་རིག་སྨྲ་ཡི། །དགེ་བཤེས་མཁས་པ་མང་གནས་ཀྱང་། །དྲི་མེད་ལེགས་བཤད་འདོམས་པ་དེ། །ཀུན་མཁྱེན་ས་སྐྱ་པཎ་ཆེན་ཡིན། །རི་དང་བྲག་ལ་སྐྱེས་པ་ཡི། །རྩི་ཤིང་ཆེ་ཆུང་མང་གནས་ཀྱང་། །དྲི་ཞིམ་བཟང་བོ་འབྱུང་བ་དེ། །ཤིང་མཆོག་ཙན་དན་དཀར་དམར་ཡིན། །དབེན་གནས་རྒྱལ་ཁམས་འགྲིམ་པ་ཡི། །བྱ་བཏང་ཆེ་ཆུང་མང་གནས་ཀྱང་། །སྙན་པའི་གླུ་དབྱངས་ལེན་པ་དེ། །བྱ་བཏང་ཚོགས་དྲུག་རང་གྲོལ་ཡིན། །ཞེས་པ་འདི་ཡང་རང་དགར་བྱ་བཏང་ཚོགས་དྲུག་རང་གྲོལ་གྱིས་སྨྲས་པའོ། །དད་བརྩོན་ཤེས་རབ་ཆེ་བ་ན། །མཁས་པའི་དབང་བོ་ཡོང་བ་ཡིན། །སྡོམ་པ་གསུམ་ལ་ཉེས་ལྟུང་གིས། །མ་གོས་བཙུན་པ་ཡོང་བ་ཡིན། །བསོད་ནམས་ཆེ་ཞིང་སྤྱིར་བྱམས་ན། །མི་བཟང་471་

གཙོ་བོ་ཡོང་བ་ཡིན། །བདག་པས་གཞན་གཅེས་ཆེ་བ་ན། །བྱང་ཆུབ་སེམས་དཔའ་ཡོང་བ་ཡིན། །ཚོགས་གཉིས་ལས་ལ་འབད་པ་ན། །སྐུ་གཉིས་ཐོབ་ནས་ཡོང་བ་ཡིན། །ཆོས་སྐུ་གཟུགས་སྐུ་གཉིས་ཐོབ་ན། །དོན་གཉིས་འགྲུབ་ནས་ཡོང་བ་ཡིན། །ཡོང་བ་དྲུག་གི་གླུ་དབྱངས་འདི། །ཚོགས་དྲུག་རང་གྲོལ་བླངས་པ་ཡིན། །ཞེས་པ་འདི་ཡང་གནས་ཆེན་ཙཱ་རི་ནས་སྨྲས་པའོ། །བླ་མ་སངས་རྒྱས་དངོས་སུ་ཐག་བཅད་ནས། །རང་ལས་དམའ་སར་འཇོག་པའི་བསམ་ལོག་པོ། །འདི་ཡང་འགལ་བ་ཆེ་བས་སེམས་ལ་ཟུངས། །དཀོན་མཆོག་མཆོད་ཟེར་གཞན་གྱིས་གང་བྱིན་བླངས། །ཞུན་མར་ཞལ་ཟས་ཟ་བའི་བསམ་ལོག་པོ། །འདི་ཡང་འགལ་བ་ཆེ་བས་སེམས་ལ་ཟུངས། །བདག་པས་གཞན་ཕན་བྱེད་པར་སེམས་བསྐྱེད་ནས། །རང་དོན་ཁོ་ན་བསྒྲུབ་པའི་བསམ་ལོག་པོ། །འདི་ཡང་འགལ་བ་ཆེ་བས་སེམས་ལ་ཟུངས། །ལག་ཏུ་བྱིན་ལེན་མ་བྱས་ལྟོ་མི་ཟ། །ནོར་ཕྱིར་རྩོད་པ་རྒྱག་པའི་བསམ་ལོག་པོ། །འདི་ཡང་འགལ་བ་ཆེ་བས་སེམས་ལ་ཟུངས། །སློབ་མ་རྣམས་ལ་ཚེ་བློས་ཐོངས་ཤིག་སྨྲ། །རང་གིས་རྙེད་ཚད་གསོག་པའི་བསམ་ལོག་པོ། །འདི་ཡང་འགལ་བ་ཆེ་བས་སེམས་ལ་ཟུངས། །དངོས་སུ་ཀུན་ལ་དག་སྣང་སྦྱོང་དགོས་ཟེར། །ཕག་ན་སྐྱོན་མཚང་འབྲུ་བའི་བསམ་ལོག་པོ། །འདི་ཡང་འགལ་བ་ཆེ་བས་472

སེམས་ལ་ཟུངས། །རང་ལ་སོ་ཐར་བྱང་སེམས་སྔགས་སྡོམ་མེད། །གཞན་ལ་སྡོམ་པ་འབོགས་པའི་བསམ་ལོག་པོ། །འདི་ཡང་འགལ་བ་ཆེ་བས་སེམས་ལ་ཟུངས། །རང་སེམས་ཇ་ཡུན་ཙམ་ལ་མི་སྡོད་པར། །གཞན་ལ་སེམས་འཛིན་སྟོན་པའི་བསམ་ལོག་པོ། །འདི་ཡང་འགལ་བ་ཆེ་བས་སེམས་ལ་ཟུངས། །རང་གིས་ཐིག་ལེ་ཡར་འདྲེན་མི་ནུས་ཀྱང་། །གཞན་ལ་ཡར་འདྲེན་སློབ་པའི་བསམ་ལོག་པོ། །འདི་ཡང་འགལ་བ་ཆེ་བས་སེམས་ལ་ཟུངས། །རང་གིས་སྤྲོས་བཅས་ཟ་ཆོག་འཐུང་ཆོག་སློབ། །གཞན་ལ་སྤྲོས་མེད་སྟོན་པའི་བསམ་ལོག་པོ། །འདི་ཡང་འགལ་བ་ཆེ་བས་སེམས་ལ་ཟུངས། །རང་གིས་འདོད་སྲེད་ཞེན་ཆགས་ཆེ་རུ་བཏང་། །གཞན་ལ་འདོད་ཆུང་གྱེས་ཟེར་བསམ་ལོག་པོ། །འདི་ཡང་འགལ་བ་ཆེ་བས་སེམས་ལ་ཟུངས། །རང་ཉིད་ཀུན་གྱི་གྲལ་མགོར་ཨེ་ཐོན་བལྟ། །གཞན་ལ་དམན་ས་ཟུངས་ཟེར་བསམ་ལོག་པོ། །འདི་ཡང་འགལ་བ་ཆེ་བས་སེམས་ལ་ཟུངས། །མདོ་རྒྱུད་བསྟན་བཅོས་ཚད་མར་འཛིན་དགོས་ཟེར། །གཞན་ལ་དགག་པ་གཏོང་བའི་བསམ་ལོག་པོ། །འདི་ཡང་འགལ་བ་ཆེ་བས་སེམས་ལ་ཟུངས། །ཞེས་པ་འདི་ཡང་རང་གཞན་ཀུན་ལ་ཚོགས་དྲུག་རང་གྲོལ་གྱིས་སྨྲས་པའོ། །ལྷ་དཀོན་མཆོག་གསུམ་ལ་སྐྱབས་སུ་མཆི། །རྒྱུད་ཆོས་དང་མཐུན་པར་བྱེན་གྱིས་རློབས། །སྤྲང་བྱ་བཏང་ཚོགས་དྲུག་རང་473

གྲོལ་ངས། །ཆོག་དགེ་བའི་གསལ་འདེབས་ཅུང་ཞིག་བྱ། །སྤྱིར་ཆོས་རྣམས་ཐམས་ཅད་མི་རྟག་ཅིང་། །སྒོས་ནམ་འཆི་ཆ་མེད་ཡང་ཡང་སོམས། །དེ་བསམས་ན་ལྷ་ཆོས་བྱེད་འདོད་དྲན། །ཆོས་དྲན་ན་བྱེད་འདོད་ཤུགས་ཀྱིས་འབྱུང་། །ཆོས་བྱེད་ལུགས་ཤིན་ཏུ་མང་ན་ཡང་། །ཁྱེད་དད་ཅན་སྦྱིན་བདག་འདི་བཞིན་མཛོད། །རྗེ་བླ་མར་སྙིང་ནས་གསོལ་བ་ཐོབས། །ལྷ་དཀོན་མཆོག་གསུམ་པོ་མཆོད་བསྟོད་བཀུར། །རྟེན་ཇོ་བོ་རྣམ་གཉིས་མར་མེ་ཕུལ། །དུས་ཡར་ངོའི་ཚེས་བཅུའི་མཆོད་པ་ཐོངས། །སྒོམ་སྒྲུབ་པ་མཛད་ལ་མཐུན་རྐྱེན་སྒྲུབས། །གནས་སྐོར་མི་རྣམས་ལ་གནས་མལ་གཡོར། །ལྟོ་སློང་མི་བྱུང་ན་ཟས་སྦྱིན་ཐོངས། །ལུས་ཕྱག་དང་སྐོར་བ་གང་ནུས་གྱིས། །ངག་ཁ་ཏོན་བཟླས་བརྗོད་གང་ཤེས་ཐོན། །དུས་རྒྱུན་དུ་བསམ་པ་བཟང་བོ་གྱེས། །ཚེ་འདིར་བདེ་ཕྱི་མར་སྐྱིད་པར་ངེས། །ཞེས་པ་འདི་ཡང་སྦྱིན་བདག་ནམ་མཁའི་མཛོད་པ་ལ་དགེ་བའི་གསལ་འདེབས་སུ་དབེན་གནས་ཙཱ་རི་ནས་སྨྲས་པའོ། །ས་ཁྱད་འཕགས་རྒྱ་གར་རྡོ་རྗེ་གདན། །ཡུལ་གྲོང་ཁྱེར་གཅིག་ན་ཚོང་ཕྲུག་མང་། །ཀུན་ཕྱོགས་གཅིག་འཚོགས་ནས་ཉོ་ཚོང་བྱས། །ཚོང་ཁེ་རྒྱལ་ལོན་ཚེ་རྩེ་ཞིང་དགོད། །དུས་ཡུན་རིང་བསྡད་ན་དགའ་བ་ལ། །ཚོང་གང་ཡོད་ཟད་ཚེ་མི་འདུག་པར། །ཀུན་སྔ་ཕྱི་རིམ་པ་བཞིན་དུ་གྱེས། །ཡུན་མི་རིང་གྱེས་ནས་སོང་ལ་སྐྱོ། །474

ཡུལ་མི་གཅིག་སོ་སོར་སོང་བའི་མཐུས། །སླར་སྔར་བཞིན་ཐམས་ཅད་འཛོམ་པར་དཀའ། །ངེད་དཔོན་སློབ་མི་རྟག་དེ་དང་འདྲ། །ངས་བསམ་ཞིང་སྐྱོ་བ་ནང་ནས་སྐྱེས། །རང་འབྱུང་བཞིའི་ལུས་ཀྱང་མི་རྟག་འཇིག །ངས་བསམ་ཞིང་བསམ་ཞིང་ཤེས་པ་འཕྱོ། །རྗེ་རྩ་བའི་བླ་མ་རྡོ་རྗེ་འཆང་། །སྤྲང་ལྷ་ཆོས་ནུས་པར་བྱིན་གྱེས་རློབས། །སྟོད་དབུས་གཙང་དག་པའི་ཞིང་ཁམས་ན། །རྗེ་བླ་མ་གཅིག་ལ་སློབ་མ་མང་། །ཀུན་ཕྱོགས་གཅིག་འཚོགས་ནས་དབང་ལུང་ཞུས། །ཆོས་གང་འདོད་ཐོབ་ཚེ་རྩེ་ཞིང་དགོད། །དུས་ཡུན་རིང་བསྡད་ན་དགའ་བ་ལ། །ལུང་དབང་ཁྲིད་ཚར་ཚེ་མི་སྡོད་པར། །ཀུན་སྔ་ཕྱི་རིམ་པ་བཞིན་དུ་གྱེས། །ཡུན་མི་རིང་གྱེས་ནས་སོང་ལ་སྐྱོ། །ཡུལ་མི་གཅིག་སོ་སོར་སོང་བའི་མཐུས། །སླར་སྔར་བཞིན་ཐམས་ཅད་འཛོམ་པ་དཀའ། །ངེད་དཔོན་སློབ་མི་རྟག་དེ་དང་འདྲ། །ངས་བསམ་ཞིང་སྐྱོ་བ་ནང་ནས་སྐྱེས། །རང་འབྱུང་བཞིའི་ལུས་ཀྱང་མི་རྟག་འཇིག །ངས་བསམ་ཞིང་བསམ་ཞིང་ཤེས་པ་འཕྱོ། །རྗེ་རྩ་བའི་བླ་མ་རྡོ་རྗེ་འཆང་། །སྤྲང་ལྷ་ཆོས་ནུས་པར་བྱེན་གྱིས་རློབས། །ང་ཆོས་ཁྲིམས་དར་བའི་བོད་ཡུལ་ན། །རྗེ་ཆོས་རྒྱལ་གཅིག་ལ་བཀའ་བློན་མང་། །ཀུན་ཕྱོགས་གཅིག་འཚོགས་ནས་གསུང་གྲོས་བྱས། །གྲོས་གང་དགོས་འགྲིག་ཚེ་རྩེ་ཞིང་དགོད། །དུས་ཡུན་རིང་བསྡད་ན་དགའ་བ་ལ། །གྲོས་བྱེད་རྒྱུ་475

ཚར་ཚེ་མི་སྡོད་པར། །ཀུན་སྔ་ཕྱི་རིམ་པ་བཞིན་དུ་གྱེས། །ཡུན་མི་རིང་གྱེས་ནས་སོང་ལ་སྐྱོ། །ཡུལ་མི་གཅིག་སོ་སོར་སོང་བའི་མཐུས། །སླར་སྔར་བཞིན་ཐམས་ཅད་འཛོམ་པ་དཀའ། །ངེད་དཔོན་སློབ་མི་རྟག་དེ་དང་འདྲ། །ངས་བསམ་ཞིང་སྐྱོ་བ་ནང་ནས་སྐྱེས། །རང་འབྱུང་བཞིའི་ལུས་ཀྱང་མི་རྟག་འཇིག །ངས་བསམ་ཞིང་བསམ་ཞིང་ཤེས་པ་འཕྱོ། །རྗེ་རྩ་བའི་བླ་མ་རྡོ་རྗེ་འཆང་། །སྤྲང་ལྷ་ཆོས་ནུས་པར་བྱེན་གྱིས་རློབས། །སྨད་ཨ་མདོའི་ཕྱོགས་ཀྱི་ས་ཆ་ན། །སྡེ་ཆེན་པོ་གཅིག་ལ་ཕོ་མོ་མང་། །ཀུན་ཕྱོགས་གཅིག་འཚོགས་ནས་དགའ་སྟོན་བྱས། །གོས་རྒྱན་ཆ་ལེགས་ཚེ་རྩེ་ཞིང་དགོད། །དུས་ཡུན་རིང་བསྡད་ན་དགའ་བ་ལ། །གཏམ་སྟོན་མོ་ཚར་ཚེ་མི་སྡོད་པར། །ཀུན་སྔ་ཕྱི་རིམ་པ་བཞིན་དུ་གྱེས། །ཡུན་མི་རིང་གྱེས་ནས་སོང་ལ་སྐྱོ། །ཡུལ་མི་གཅིག་སོ་སོར་སོང་བའི་མཐུས། །སླར་སྔར་བཞིན་ཐམས་ཅད་འཛོམ་པ་དཀའ། །ངེད་དཔོན་སློབ་མི་རྟག་དེ་དང་འདྲ། །ངས་བསམ་ཞིང་སྐྱོ་བ་ནང་ནས་སྐྱེས། །རང་འབྱུང་བཞིའི་ལུས་ཀྱང་མི་རྟག་འཇིག །ངས་བསམ་ཞིང་བསམ་ཞིང་ཤེས་པ་འཕྱོ། །རྗེ་རྩ་བའི་བླ་མ་རྡོ་རྗེ་འཆང་། །སྤྲང་ལྷ་ཆོས་ནུས་པར་བྱེན་གྱིས་རློབས། །ཡུལ་ཆོས་ཡུལ་སེར་འབྲས་དགེ་གསུམ་ན། །དགོན་གྲྭ་ས་གཅིག་ན་དགེ་བཤེས་མང་། །ཀུན་ཕྱོགས་གཅིག་འཚོགས་ནས་བགྲོ་གླེང་བྱས། །ཆོས་476

དཀའ་གནད་གོ་ཚེ་རྩེ་ཞིང་དགོད། །དུས་ཡུན་རིང་བསྡད་ན་དགའ་བ་ལ། །ཆོས་སློབ་གཉེར་ཚར་ཚེ་མི་སྡོད་པར། །ཀུན་སྔ་ཕྱི་རིམ་པ་བཞིན་དུ་གྱེས། །ཡུན་མི་རིང་གྱེས་ནས་སོང་ལ་སྐྱོ། །ཡུལ་མི་གཅིག་སོ་སོར་སོང་བའི་མཐུས། །སླར་སྔར་བཞིན་ཐམས་ཅད་འཛོམ་པར་དཀའ། །ངེད་དཔོན་སློབ་མི་རྟག་དེ་དང་འདྲ། །ངས་བསམ་ཞིང་སྐྱོ་བ་ནང་ནས་སྐྱེས། །རང་འབྱུང་བཞིའི་ལུས་ཀྱང་མི་རྟག་འཇིག །ངས་བསམ་ཞིང་བསམ་ཞིང་ཤེས་པ་འཕྱོ། །རྗེ་རྩ་བའི་བླ་མ་རྡོ་རྗེ་འཆང་། །སྤྲང་ལྷ་ཆོས་ནུས་པ་བྱེན་གྱེས་རློབས། །གནས་དབེན་པའི་དགའ་ཚལ་ཉམས་དགའ་ན། །ཆོས་བརྒྱུད་པ་གཅིག་པའི་རྣལ་འབྱོར་མང་། །ཀུན་ཕྱོགས་གཅིག་འཚོགས་ནས་ཉམས་ལེན་བྱས། །ཉམས་རྟོགས་པ་ཤར་ཚེ་རྩེ་ཞིང་དགོད། །དུས་ཡུན་རིང་བསྡད་ན་དགའ་བ་ལ། །ལོ་ཟླ་མཚམས་ཚར་ཚེ་མི་སྡོད་པར། །ཀུན་སྔ་ཕྱི་རིམ་པ་བཞིན་དུ་གྱེས། །ཡུན་མི་རིང་གྱེས་ནས་སོང་ལ་སྐྱོ། །ཡུལ་མི་གཅིག་སོ་སོར་སོང་བའི་མཐུས། །སླར་སྔར་བཞིན་ཐམས་ཅད་འཛོམ་པར་དཀའ། །ངེད་དཔོན་སློབ་མི་རྟག་དེ་དང་འདྲ། །ངས་བསམ་ཞིང་སྐྱོ་བ་ནང་ནས་སྐྱེས། །རང་འབྱུང་བཞིའི་ལུས་ཀྱང་མི་རྟག་འཇིག །ངས་བསམ་ཞིང་བསམ་ཞིང་ཤེས་པ་འཕྱོ། །རྗེ་རྩ་བའི་བླ་མ་རྡོ་རྗེ་འཆང་། །སྤྲང་ལྷ་ཆོས་ནུས་པར་བྱེན་གྱིས་རློབས། །ཞེས་པ་འདི་ཡང་བྱ་བཏང་ཚོགས་དྲུག་རང་གྲོལ་གྱིས་སྐྱོ་བ་477

ཐན་ཐུན་སྐྱེས་པའི་དུས་ཤིག་ལ་དབེན་གནས་ཙཱ་རི་ནས་སྨྲས་པའོ། །ཉོན་དང་ཚོགས་དྲུག་རང་གྲོལ་པ། །ཚེ་འདིར་མངལ་དུ་བཟུང་བའི་མ། །དྲིན་ཅན་ཡིན་ཞེས་ཁྱོད་གླེང་ན། །སྔོན་ཚེ་སྐྱེ་བ་གྲངས་མེད་པར། །ཕན་བཏགས་ཕ་མ་སེམས་ཅན་རྣམས། །དྲིན་དེ་ལན་ཅིག་མི་དྲན་པ། །ཁྱོད་ལ་ཅི་ཞིག་བྱུང་བ་ཡིན། །ཚ་གྲང་བཀྲེས་སྐོམ་བཀོལ་སྤྱོད་དང་། །ཞ་ལོང་སྤྲང་བོ་ནད་ཅན་སོགས། །ཉམ་ཐག་མ་གྱུར་སེམས་ཅན་ཀུན། །བློ་ཡིས་འདོར་བར་ནུས་སམ་ཅི། །སེམས་ཅན་ཐམས་ཅད་དྲིན་ཅན་མ། །ཚེ་སྔོན་མ་དང་ཚེ་འདི་ཡི། །མ་ལ་ཁྱད་པར་མེད་དོ་ཞེས། །སངས་རྒྱས་གསུངས་པ་དེ་བདེན་ན། །ཁྱོད་ལ་སྐྱེ་བ་སྔ་ཕྱི་ཡི། །མ་ལ་ཁྱད་པར་ཅིའི་ཕྱིར་བྱུང་། །ཁྱོད་ཀྱིས་ཁྱད་པར་ཕྱེ་བ་ལ། །དགོས་པ་ཅི་ཡོད་བསམ་མནོ་ཐོངས། །མ་གྱུར་སེམས་ཅན་ཀུན་བློས་དོར། །མ་གཅིག་དྲན་པ་ཆགས་ཞེན་ཡིན། །སྙིང་རྗེ་སྐྱེ་བ་ཡིན་མ་སེམས། །ཕྱོགས་རིས་ཆགས་ཞེན་ཡོད་ཕྱིན་ཆད། །ད་དུང་འཁོར་བས་མཐར་མ་རེ། །ཞེན་ཆགས་ཡོད་བཞིན་ཚེ་འདི་ཡི། །བྱ་བ་བློས་བཏང་ཡོད་མ་སྨྲ། །མ་གྱུར་སེམས་ཅན་ཡལ་བར་དོར། །མ་རྒན་དྲན་ནས་ངུ་བ་དེ། །བླ་མ་རྒྱལ་བ་སྲས་བཅས་ཀུན། །སུ་ཡིས་གཟིགས་ཀྱང་ཐུགས་ཀྱིས་ཁྲེལ། །མ་གྱུར་འགྲོ་བའི་དྲིན་དེ་དྲན། །སྡུག་བསྔལ་བསམས་ནས་ཁྱོད་ངུས་ན། །བླ་མ་རྒྱལ་བ་སྲས་བཅས་དགྱེས། །དེ་ཕྱིར་ཚེ་478

འདིའི་མ་དྲན་བཞིན། །ཉམ་ཐག་མ་གྱུར་སེམས་ཅན་གྱིས། །སྡུག་བསྔལ་མྱོང་བའི་ཚུལ་སོམས་ལ། །མིག་ནས་མཆི་མ་ཡང་ཡང་ཐོངས།།ཚེ་འདིའི་མ་ལ་བྱམས་པ་བཞིན། །མ་གྱུར་འགྲོ་ལ་བྱམས་པ་དང་། །སྙིང་རྗེ་བྱང་ཆུབ་སེམས་བསྐྱེད་དང་། །ཐེག་པ་ཆེན་པོའི་གྲལ་དུ་ཆུད། །དྲིན་ཅན་ཕ་མ་འགྲོ་དྲུག་རྣམས། །དྲིན་དེ་ཡང་དང་ཡང་དུ་བསམས། །ཚེ་འདིའི་མ་ལྟར་ཕར་བསྐྱངས་ན། །ཚུར་ཡང་བུ་ལྟར་བྱམས་པར་འགྱུར། །ཞེས་པ་འདི་ཡང་ཨ་མ་དྲན་པའི་དུས་ཤིག་ཚོགས་དྲུག་རང་གྲོལ་གྱིས་རང་ལ་སྨྲས་པའོ། །ཁྲ་ཡིས་འཛིན་གྱིས་དོགས་ནས། །བྱིའུ་ཆུང་ས་ནས་མ་བསྡད། །ཤིང་གནས་མཐུག་པོ་བསྙེགས་ནས། །འཚེ་མེད་སྐད་སྙན་བསྒྲགས་སོང་། །ལྕགས་ཀྱུས་འཛིན་གྱིས་དོགས་ནས། །ཉ་ཆུང་མཚོ་མཐར་མ་བསྡད། །གཏིང་ཟབ་ཆུ་དཀྱིལ་བསྙེགས་ནས། །དགྲ་མེད་རྩེད་འཇོ་བྱས་སོང་། །ལུས་ལ་གསེར་མིག་འཁྱིལ་བྱུང་། །འཁོར་བར་འཆིང་གིས་དོགས་ནས། །མི་ང་ཡུལ་ནས་མ་བསྡད། །རི་ཁྲོད་དབེན་པར་བསྙེགས་ནས། །སྡིག་མེད་དགེ་སྦྱོང་བྱས་སོང་། །རྒྱུད་ལ་ཉམས་རྟོགས་ཤར་བྱུང་། །ཉམས་སྣང་སྣ་ཚོགས་ཤར་དུས། །ཉམས་དགའ་སྣང་བ་སྤྲོ་ནས། །ཉམས་རྟོགས་གདུ་བུ་འཁྲོལ་བཞིན། །ཉམས་མགུར་གླིང་བུ་འདི་བུས། །དམར་སེར་མེ་ཏོག་པད་ཚལ། །བ་མོས་བཅོམ་ན་མི་རུང་། །479

བསམས་ནས་ལོ་འདབ་བཞད་དུས། །སྦྲང་རྩི་མང་བོ་བསྡུས་སོང་། །ད་ནི་བ་མོ་བྱུང་ཡང་། །བུང་བ་འགྱོད་པ་མི་སྣང་། །ཞིང་བཟང་ལོ་ཡག་སྙེ་མ། །སེར་བ་ཕོག་ན་མི་རུང་། །བསམས་ནས་འབྲས་བུ་སྨིན་དུས། །སྟོན་ཐོག་ཁྱིམ་དུ་བསྡུས་སོང་། །ད་ནི་སེར་བ་བྱུང་ཡང་། །ཞིང་བདག་འགྱོད་པ་མི་སྣང་། །ཡང་ཡང་ཐོབ་དཀའི་མི་ལུས། །འཆི་ནད་བྱུང་ན་མི་རུང་། །བསམས་ནས་ལུས་སེམས་བདེ་དུས། །ཉམས་ལེན་རྒྱུད་ལ་སྦྱར་སོང་། །ད་ནི་འཆི་བ་བྱུང་ཡང་། །རྣལ་འབྱོར་འགྱོད་པ་མི་སྣང་། །འཁྲུངས་ས་ཕྱི་ཡི་རྒྱ་མཚོར། །འཁྲུངས་པའི་འོད་གསལ་ཉི་མ། །སྡོད་ས་ལྷ་ལམ་ཡངས་པ། །ལས་སུ་གླིང་བཞི་བསྐོར་སོང་། །དྲོ་འཇམ་འོད་ཟེར་བཏང་བས། །པད་ཚལ་ཡོངས་ལ་ཕན་བྱུང་། །འཁྲུངས་ས་རབ་དཀར་གངས་རིར། །འཁྲུངས་པའི་དར་སེང་དཀར་མོ། །སྡོད་ས་གངས་ཀྱི་ར་བ། །ལས་སུ་རི་སུལ་བསྐོར་སོང་། །འོ་མ་ཁ་ཟས་བྱེན་པས། །སེང་ཕྲུག་ཡོངས་ལ་ཕན་བྱུང་། །འཁྲུངས་ས་ཨ་མདོའི་ཕྱོགས་སུ། །འཁྲུངས་པའི་ཚོགས་དྲུག་རང་གྲོལ། །སྡོད་ས་རི་ཁྲོད་དབེན་པ་། །ལས་སུ་རྒྱལ་ཁམས་བསྐོར་ ་སོང་། །མགུར་འཇེན་ཆོས་བཤད་བྱས་པས། །དད་ཅན་ཡོངས་ལ་ཕན་བྱུང་།།ཆར་དང་ཁ་བ་གཉིས་ཀྱིས། །རང་གི་མགོ་ལ་གནོད་བྱུང་། །480

ཡར་ལ་བཀག་པས་མ་ཁོག །ཞྭ་ཞིག་གྱོན་པས་ཕན་སོང་། །རྡོ་དང་ཚེར་མ་གཉིས་ཀྱིས། །རང་གི་རྐང་ལ་གནོད་བྱུང་། །མར་ལ་བསལ་བས་མ་ཚར། །ལྷམ་ཞིག་གྱོན་པས་ཕན་སོང་། །རྫུན་དང་ཚིག་རྩུབ་གཉིས་ཀྱིས། །རང་གི་སེམས་ལ་གནོད་བྱུང་། །ཕར་ལ་ལན་བྱས་མ་ཐུབ། །བཟོད་པ་བསྒོམས་པས་ཕན་བྱུང་། །མར་དང་འོ་མའི་གཞི་མ། །འདོད་འཇོའི་བ་མོ་རྒས་རུང་། །ད་དུང་འོ་མ་བཞོས་པས། །མར་ཡང་མང་བོ་ལོན་སོང་། །ས་ལམ་བགྲོད་པའི་གཞི་མ། །ཅང་ཤེས་རྟ་མཆོག་རྒས་རུང་། །ད་དུང་ཞོན་ནས་སོང་བས། །ཐག་རིང་མང་བོ་འཁོར་སོང་། །ལྷ་ཆོས་བྱེད་པའི་གཞི་མ། །དལ་འབྱོར་མི་ལུས་རྒས་རུང་། །ད་དུང་སྒོམ་སྒྲུབ་བྱས་པས། །ཉམས་རྟོག་མང་བོ་ཤར་སོང་། །པདྨས་བརྒྱན་པའི་མཚོ་ཡིས། །ངང་བ་བསྡུ་འདོད་མེད་རུང་། །སུ་ཡིས་མ་བོས་བཞིན་དུ། །ངང་བ་ཕོ་མོས་བསྐོར་བྱུང་། །དྲི་ལྡན་ཡིད་འོང་པདྨས། །བུང་བ་བསྡུ་འདོད་མེད་རུང་། །སུ་ཡིས་མ་བོས་བཞིན་དུ། །བུང་བ་ཕོ་མོས་བསྐོར་བྱུང་། །བྱ་བཏང་རྣལ་འབྱོར་བདག་གིས། །སློབ་མ་བསྡུ་འདོད་མེད་རུང་། །སུ་ཡིས་མ་བོས་བཞིན་དུ། །སྐལ་ལྡན་སློབ་མས་བསྐོར་བྱུང་། །ཆར་སྦྱིན་གཏོང་མཁན་གླུ་ཡིས། །ཁྱིམ་པའི་ཞིང་སའི་སྟེང་དུ། །གང་ཡོད་ཆར་བ་བབས་པས། །ཞིང་བདག་ཡོངས་ལ་ཕན་སོང་། །ཟང་ཟིང་481

སྦྱིན་མཁན་མི་ཡིས། །ཉམ་ཐག་སྤྲང་བོའི་སྣོད་དུ། །གང་ཡོད་སྦྱིན་པར་བཏང་བས། །དབུལ་བོ་ཡོངས་ལ་ཕན་སོང་། །ཆོས་སྦྱིན་གཏོང་མཁན་བདག་གིས། །སྐལ་ལྡན་སློབ་མའི་རྣ་བར། །གང་ཡོད་གདམས་པ་བཤད་པས། །དད་ཅན་ཡོངས་ལ་ཕན་སོང་། །ཞེས་པ་འདི་རྣམས་ཀྱང་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཙཱ་རི་ནས་སྨྲས་པའོ། །ན་མོ་གུ་རུ། འདི་ཕྱི་དང་བར་དོར། །བློ་རྩེ་དེ་གཏད་ན། །ནམ་ཡང་ནི་བསླུ་མེད། །སངས་རྒྱས་ཆོས་དགེ་འདུན། །བྱེན་རླབས་ཀུན་སྩོལ་བའི། །དྲིན་ཅན་གྱི་བླ་མ། །དངོས་གྲུབ་ཀུན་སྟེར་བའི། །ཡི་དམ་གྱི་ལྷ་ཚོགས། །བར་ཆད་ཀུན་སེལ་བའི། །མཁའ་འགྲོ་དང་ཆོས་སྐྱོང་། །སྤྲང་བོ་ངའི་མགོན་སྐྱབས། །དཔུང་གཉེན་དུ་ཁུགས་པ། །བསམ་གྱིན་དུ་རང་བློ། །བདེ་བ་དེ་སྐྱིད་དོ། །མཚན་ལྡན་གྱི་བླ་མ། །མང་བོ་ཡི་ཞལ་གྱི། །བུམ་བཟང་ལས་ཐོན་པའི། །ཟབ་རྒྱས་ཀྱི་གདམས་པའི། །མྱོང་གྲོལ་གྱི་བདུད་རྩི། །མང་བོ་ཞིག་འཐུངས་པས། །ཆོས་སྤོང་གི་ནད་གཅོང་། །རང་འགག་ལ་བུད་སོང་། །ཤེས་རབ་ཀྱི་ལུས་སྟོབས། །ཆེས་ཆེ་རུ་རྒྱས་བྱུང་། །དག་སྣང་གི་གཟི་མདངས། །འབར་བ་འདི་སྐྱིད་དོ། །སྨིན་གྲོལ་གྱི་གདམས་པའི། །སྡེ་མིག་ནི་བཟང་ཞིང་། །ཐོས་བསམ་དང་སྒོམ་གྱིས། །འབྱེད་ཚུལ་ལ་མཁས་པས། །གཟུང་འཛིན་གྱི་སྒོ་ལྕགས། །དམ་པོ་ཡང་ཕྱེས་སོང་། །ཁྲེགས་ཆོད་ཀྱི་ལྷ་ཁང་། ཡངས་པ་རུ་482

ཚུད་བྱུང་། །སྣང་བཞི་ཡི་ལྷ་སྐུར། །མཇལ་བ་འདི་སྐྱིད་དོ། །དད་བརྩོན་དང་ཤེས་རབ། །ལྡན་པ་ཡི་ཚོགས་རྣམས། །མཚན་ལྡན་གྱེ་བླ་མའི། །ཞབས་དྲུང་དུ་སོང་ལ། །གདམས་ངག་གི་ལྡེ་མིག །ལག་ཏུ་རང་ལོངས་དང་། །ཤེས་རབ་ཀྱི་སྒོ་འཕར། །བརྒྱ་ཕྲག་ཅིག་ཕྱེས་ཡོང་། །ཐུན་མོང་གི་ལམ་རྣམས། །རིམ་པ་བཞིན་བགྲོད་པ། །རྫོགས་ཆེན་གྱི་ཆོས་ཀྱི། །རི་དབང་རྩེར་ཕྱིན་དང་། །སྟོང་གསལ་གྱི་ལྟ་བའི། །ནམ་མཁའ་རང་ལངས་ཡོང་། །ལྷུན་གྲུབ་ཀྱི་སྣང་བཞིའི། །ཉི་མ་ཡང་འཆར་ངེས། །ངོ་མཚར་གྱི་ལྟད་མོ། །དེ་དུས་སུ་མཐོང་ངོ་། །མངལ་སྐྱོན་གྱིས་མ་གོས། །པདྨོ་ལས་འཁྲུངས་ཤིང་། །འཆི་བདག་གིས་མི་ཚུགས། །རྡོ་རྗེ་ཡི་སྒུ་བརྙེས། །ཨོ་རྒྱན་གྱི་ཐུགས་བཅུད། །རྫོགས་ཆེན་གྱི་ཆོས་ལ། །ད་ལྟ་རང་མཇལ་བ བླ་མ་ཡི་བཀའ་དྲིན། །ཆོས་རྒྱལ་ཝང་བཀའ་དྲིན། །འཁོར་ཐབས་རང་མེད་དོ། །དྲིན་ལན་དུ་སྒྲུབ་པའི། །མཆོད་པ་རང་འབུལ་ལོ། །སྒྲུབ་འབྲས་ཀྱིས་བསྟན་འགྲོར། །ཕན་ཐོགས་ཤིག་ཤོག་ཨང་། །ཞེས་སྐྱིད་པའི་རྒྱང་གླུ་འདི་ཡང་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཙཱ་རི་ནས་བླངས་པའོ། །ནམ་ཡང་ནི་མི་ཉམས། །སེམས་བསྐྱེད་ཀྱི་ལུས་ལ། །རྣམ་དག་གི་ཚུལ་ཁྲིམས། །རྩལ་གསུམ་ཡང་རྫོགས་ཤིང་། །གཞུང་ལུགས་ནི་རབ་འབྱམས། །གཡུ་རལ་གྱིས་ནོན་པ། །ཁུར་དུ་ཡང་མ་སོང་། །རྒྱན་དུ་རང་བཟུང་ནས། །ཐུབ་བསྟན་གྱི་གངས་རིའི། །ཁྲོད་ན་483

རང་འཕྱོ་བའི། །འགྲན་བྲལ་གྱི་མི་ཡི། །སེང་གེ་མཆོག་བློ་བཟང་། །ཡབ་སྲས་ཀྱི་བུ་རྒྱུད། །དགེ་ལུགས་པའི་དགེ་བཤེས། །སེང་ཕྲུག་གི་སེང་མའི། །ངར་སྐད་དང་མཚུངས་པའི། །ལུང་རིགས་ཀྱི་ང་རོ། །ཆེས་ཆེ་རུ་བསྒྲགས་ཚེ། །ཕྱིར་རྒོལ་གྱེ་ཝ་སྐྱེས། །ཐམས་ཅད་ཀྱང་བརྒྱལ་འགྲོ། །ནང་བའི་ཡང་ལོག་རྟོག །མཆེ་བ་ཅན་ཕལ་ཆེར། །རྒྱང་རིང་ན་གནས་ཀྱང་། །སྙིང་རྩ་དེ་འདར་ན། །གྲུབ་རྟགས་ལ་དེ་ཉིད། །གཅིག་པུས་ཀྱང་ཆོག་ཡོང་། །འཁོར་བ་ཀུན་སྡུག་བསྔལ། །རྒྱ་མཚོ་རུ་ཤེས་ནས། །ངེས་འབྱུང་དང་སྐྱོ་ཤས། །ཐུགས་རྒྱུད་ལ་གྲུབ་པའི། །གྲུབ་རྟགས་ནི་ཁྱེམ་སྤངས། །རབ་ཏུ་རང་བྱུང་ནས། །གང་ལ་ཡང་ཆགས་ཞེན། །ཆུང་བ་འདི་ཡིན་པས། །གྲུབ་རྟགས་ལ་དེ་ཉིད། །གཅིག་པུས་ཀྱང་ཆོག་ཡོང་། །སེམས་ཅན་ཀུན་དྲིན་ཅན། །ཕ་མ་རུ་ཤེས་ནས། །བྱང་ཆུབ་ཀྱི་སེམས་དེ། །ཐུགས་རྒྱུད་ལ་གྲུབ་པའི། །གྲུབ་རྟགས་ནི་རང་འདོད། །རྩ་བ་ནས་བུད་ནས། །གཞན་ཕན་གྱི་ཐབས་ལ། །བརྩོན་པ་འདི་ཡིན་པས། །གྲུབ་རྟགས་ལ་དེ་ཉིད། །གཅིག་པུས་ཀྱང་ཆོག་ཡོང་། །ཆོས་རྣམས་ཀུན་རང་བཞིན། །མ་གྲུབ་པར་ཤེས་ནས། །ཡང་དག་གི་ལྟ་བ། །ཐུགས་རྒྱུད་ལ་གྲུབ་པའི། །གྲུབ་རྟགས་ནི་བདག་འཛིན། །ཇེ་ཆུང་ལ་སོང་ནས། །ཐུགས་རྒྱུད་ནི་ཞི་ཞིང་། །དུལ་བ་འདི་ཡིན་པས། །གྲུབ་རྟགས་ལ་དེ་ཉིད། །གཅིག་པུས་ཀྱང་484

ཆོག་ཡོང་། །མདོར་བསྡུས་ན་ཆོས་ཕུང་། །བརྒྱད་ཁྲི་དང་བཞི་སྟོང་། །ཐམས་ཅད་ཀྱི་གནད་འགག །དཔེ་ཐོག་ཏུ་མ་ལུས། །ཐུགས་རྒྱུད་ལ་གྲུབ་པའི། །གྲུབ་རྟགས་སུ་ཉོན་མོངས། །བརྒྱད་ཁྲི་དང་བཞི་སྟོང་། །ཐམས་ཅད་ཀྱི་རྩ་བ། །དུག་ལྔ་དེ་ཇེ་ཆུང་། །སོང་བ་འདི་ཡིན་པས། །གྲུབ་རྟགས་ལ་དེ་ཉིད། །གཅིག་པུས་ཀྱང་ཆོག་ཡོང་། །ཆོས་གང་ཡང་ཉོན་མོངས། །གཉེན་པོ་རུ་སོང་ན། །དམ་ཆོས་ཀྱི་དགོས་པ། །དེ་ཀ་རང་ལགས་པས། །གྲུབ་རྟགས་ཀྱི་ཆེ་ཤོས། །དེ་ཀ་རང་ཡིན་ངེས། །གྲུབ་རྟགས་ཀྱི་མཆོག་དེ། །དགེ་ལུགས་པས་བསྟན་ཡོང་། །དེ་འདྲ་ཡི་གྲུབ་རྟགས། །སྟོན་རྒྱུ་ཞིག་མེད་པར། །ནམ་མཁའ་ལ་འཕུར་ནུས། །རི་བྲག་ལ་འཛུལ་ཀྱང་། །གྲུབ་རྟགས་ཀྱི་མཆོག་ཏུ། །མཁས་པ་རྣམས་མི་བཞེད། །དེ་ལྟར་དུ་གོ་ན། །གྲུབ་ཐོབ་ནི་རྐྱང་ཡིན། །རྣལ་འབྱོར་ང་བློ་བཟང་། །གྲགས་པ་ཡི་བུ་རྒྱུད། །གྲུབ་རྟགས་ཀྱི་མཆོག་ལ། །དེ་ཀ་རང་འདོད་དོ། །ཉམས་དབྱངས་འདིས་བློ་བཟང་། །ཡབ་སྲས་ཀུན་མཆོད་པས། །ཉོན་མོངས་ཀུན་ཐུལ་བར། །བྱེན་གྱིས་རང་རློབས་ཤིག །ཅེས་པ་འདི་ཡང་འགའ་རེས་དགེ་ལུགས་པ་བརྒྱ་བཟང་རུང་ཕྱག་རྫོགས་པ་ལྟར་གྲུབ་རྟགས་སྟོན་མཁན་གཅིག་ཀྱང་མི་སྣང་སོགས་ཟེར་བ་བྱུང་བས་རྐྱེན་བྱས། བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཙཱ་རི་ནས་རྒྱང་གླུའི་ཚུལ་དུ་འཐེན་པའོ། །ནམ་མཁའ་ལས་ཡངས་ཤིང་། །རྒྱ་མཚོ་ལས་དྭངས་པ། །ཆོས་485

ཀུན་གྱི་འབྱུང་གནས། །ཆོས་དབྱིངས་ལ་འདུད་དོ། །རྣལ་འབྱོར་ངའི་སེམས་ཉིད། །སྟོང་གསལ་ནི་འཛིན་མེད། །ཆོས་དབྱེངས་ཀྱི་ནམ་མཁའ། །ཡངས་པ་ཡི་ཀློང་དུ། །ཞེ་སྡང་ཅན་འགའ་རེས།།ཁ་ལྕེའི་གཞུ་འཇེན་ནས། །ཚིག་ངན་གྱི་དུག་མདའ། །ལན་མང་དུ་འཕངས་ཀྱང་། །གར་སོང་དང་འདིར་སོང་། །རྗེས་མེད་དུ་གྱུར་ནས། །རང་གཞན་ལ་ཕན་གནོད། །སྤུ་ཙམ་ཞིག་མ་བྱུང་། །ཆོས་དབྱིངས་ཀྱི་ཐང་མ། །ཕྱོགས་ཀུན་ཏུ་བརྡལ་བས། །སྡུག་བཙིར་གྱི་འཆིང་བ། །ལྷོད་གྲོལ་ལ་ལངས་སོང་། །ཀུན་རྫོབ་ཀྱི་ཆོས་ཀུན། །ཆོས་དབྱིངས་ལས་མི་འདའ། །གར་བསྡད་ཀྱང་ཆོས་དབྱིངས། །ཕོ་བྲང་དུ་འདུག་གོ །འཁོར་འདས་ཀྱིས་བསྡུས་པའི། །ཆོས་རྣམས་ཀུན་སྣང་སྟོང་། །སྒྱུ་མ་ཡི་གཟིགས་མོར། །ལམ་ལམ་དུ་ཤར་བྱུང་། །རྟག་ཆད་དང་བྲལ་བའི། །དབུ་མ་བ་ང་གྱིས། །ཕྱོགས་རིས་དང་བྲལ་བའི། །རྫོགས་ཆེན་པ་ང་གྱིས། །དགག་སྒྲུབ་དང་བྲལ་བའི། །ཕྱག་ཆེན་པ་ང་གྱིས། །ཉམས་མགུར་འདི་དབུ་རྫོགས།།ཕྱག་ཆེན་གསུམ་བརྒྱུད་པའི།།བླ་མ་རྣམས་མཆོད་པས། །བྱེན་རླབས་ཀུན་སྩོལ་ཅིག །ནམ་མཁའ་དང་འདྲ་བའི།།ལྟ་བ་ཡི་རྒྱལ་པོ། །ཐམས་ཅད་ཀྱིས་རྟོགས་པའི། །ཡིད་སྨོན་ཞིག་འཆའ་འོ། །ཞེས་པ་འདི་ཡང་འགའ་རེས་ཁྱེད་ལ་ཚིག་ངན་ཞིག་ཞུས་ཀྱང་ཐུགས་གཏིང་ནས་ཁྲོ་བ་ཅུང་ཟད་མི་སྣང་། ཁོང་ཚོས་ཚིག་ངན་ཁབ་ཙམ་ཡང་མི་བཟོད་པ་ཟེར་བའི་ལན་དུ་བྱ་བཏང་ཚོགས་486

དྲུག་རང་གྲོལ་གྱིས་དབེན་གནས་ཙཱ་རི་ནས་བླངས་པའོ། །རྩ་གསུམ་གྱི་ལྷ་ཚོགས། །གསོལ་བ་རང་འདེབས་བཞིན། །དབེན་པ་རུ་སྒོ་གསུམ། །རང་བབས་སུ་གློད་ནས།།ཆོས་ཀུན་གྱི་རྩ་བ། །སེམས་ཉིད་ནི་སྐྱེ་འགག །གནས་གསུམ་དང་བྲལ་བའི། །གནས་ལུགས་ནི་སྟོང་གསལ། །སྤྲོས་བྲལ་གྱི་ངང་ལ། །ཉིན་མཚན་དུ་བཞག་དུས། །གནས་ལུགས་ཀྱི་སྟོང་ཆར། །ཕྱི་རོལ་གྱི་ནམ་མཁས། །ཉིན་མཚན་དུ་འགྲན་ཀྱང་། །འགྲན་པར་ནི་མ་བཟོད། །ཆུ་འཛིན་གྱི་ཕག་ཏུ། །ལན་མང་དུ་ཡིབས་སོང་། །གནས་ལུགས་ཀྱི་གསལ་ཆར། །ཕྱི་རོལ་གྱི་ཉི་མས། །ཉིན་རེ་བཞིན་འགྲན་ཀྱང་། །འགྲན་མ་ཚུགས་ངོ་ཚ། །ནུབ་རིའི་ཕག་བརྒྱུད་ནས། །གླིང་གཞན་དུ་བྲོས་སོང་། །སྟོང་གསལ་ཉམས་ནམ་མཁའ། །ཉི་མ་ལས་ལྷག་བྱུང་། །ནམ་མཁའ་དང་ཉི་མ། །རྣལ་འབྱོར་པ་ང་གྱིས། །ཞེས་པ་འདི་ཡང་ཉིན་ཞིག་ཕྱི་དྲོ་ཉི་མ་དྲོ་ས་ཞིག་ཏུ་བསྡད་ནས་ནང་སེམས་ཉིད་སྟོང་གསལ་སྤྲོས་བྲལ་གྱི་ངང་ལ་མཉམ་པར་བཞག་ཡོད་དུས། ནམ་མཁའ་སྤྲིན་གྱིས་བསྒྲིབས། ཉི་མ་ནུབ་རིར་ཡིབས་སོང་བས་རྐྱེན་བྱས་བྱ་བཏང་ཚོགས་དྲུག་རང་གྲོལ་གྱིས་ཡིད་ལ་ཤར་བ་ལྟར་་་་་་བླངས་པའོ། །ལྔ་ལྡན་གྱི་འཇའ་ཚོན། །སྟོང་གསལ་གྱི་ནམ་མཁའ། །ཡངས་པ་ཡི་ཀློང་ན། །སྟོང་བ་ཡི་ཆ་ནས། །རོ་གཅིག་ཏུ་གནས་ཀྱང་། །སྣང་བ་ཡི་ཆ་ནས། །དུ་མ་རུ་ཤར་བའི། །ཡ་མཚན་གྱི་ལྟད་མོ། །འདི་ཉིད་ལ་བལྟས་པས། །རྒྱུ་འབྲས་དང་རྟེན་འབྲེལ། །མི་བསླུ་487

བར་ངེས་པའི། །ཧ་དེ་ཡང་གོ་སོང་། །འཁོར་འདས་ཀྱི་ཆོས་རྣམས། །སྟོང་གསལ་གྱི་སེམས་ཉིད། །ཡངས་པ་ཡི་ཀློང་ན། །སྟོང་བ་ཡི་ཆ་ནས། །རོ་གཅིག་ཏུ་གནས་ཀྱང་། །སྣང་བ་ཡི་ཆ་ནས། །དུ་མ་རུ་ཤར་བའི། །ཡ་མཚན་གྱི་ལྟད་མོ། །འདི་ཉིད་ལ་བལྟས་པས། །རྟག་ཆད་སོགས་གེགས་རྣམས། །ཆོས་དབྱིངས་ཀྱི་ཀློང་དུ། །ལྷག་མེད་དུ་གྲོལ་སོང་། །གེགས་སེལ་དང་བོགས་འདོན། །གདམས་པ་ཡི་ཚོགས་རྣམས།།རེ་ཞིག་གི་བར་དུ། །ག་ལེ་རང་བཞུགས་ཤིག །སྙན་པའི་དབྱངས་མཁས་པའི། །སྙན་ལམ་དུ་ཕུལ་ཀྱང་། །སྙན་པོ་རེད་གསུངས་ནས། །སྙན་གྲགས་ཀྱང་བརྗོད་ཡོང་། །ཞེས་པ་འདི་ཡང་ཉིན་ཞིག་འཇའ་ཚོན་ཤར་བ་ཞིག་མཐོང་བའི་ཚེ་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཙཱ་རི་ནས་སྨྲས་པའོ།།ནམ་འཆི་ཆ་མེད་འཁོར་བར་བདེ་བ་མེད། །རང་དོན་མ་གྲུབ་གཞན་དོན་འོང་བ་མེད། །མ་གྱུར་འགྲོ་བ་ཡོངས་ལ་འཛད་མཐའ་མེད། །འགྲོ་དོན་མ་སྔ་བསྒོམ་གྱིས་སྙིང་གི་བུ། །བསྒོམས་ནས་སངས་རྒྱས་ཐོབ་ན་མཁའ་མཉམ་གྱི།།འགྲོ་དོན་མཛད་ཆོག་སྐུ་ལས་འོད་ཟེར་རེ། །སྤྲོས་ཀྱང་སེམས་ཅན་དཔག་མེད་བདེར་འགོད་ནུས། །དེ་དུས་འགྲོ་དོན་བྱེད་དགོས་སྙིང་གི་བུ། །དེང་སང་མི་མང་བསྡུས་ནས་དབང་ལུང་དང་། །ཁྲིད་སོགས་བྱེད་པ་འགྲོ་དོན་ཡིན་སྙམ་ཡང་། །རྣམ་གཡེང་ཆགས་སྡང་སྡུག་བསྔལ་བསྐྱེད་488

པའི་རྒྱུ། །སྐྱིད་འདོད་སྡུག་ལ་མ་དགའ་སྙིང་གི་བུ། །གྲོང་སྡེ་ཀུན་ལ་ཁྲལ་ཆེན་བསྡུས་ནས་ནི། །མཆོད་སྦྱིན་གཏོང་བ་ཚོགས་གསོག་་ཡིན་སྙམ་ཡང་། །ཀུན་ལ་སྡིག་སྡུག་གཏམ་ངན་འབྱུང་བའི་རྒྱུ། །སྐྱིད་འདོད་སྡུག་ལ་མ་དགའ་སྙིང་གི་བུ། །མི་དང་དུད་འགྲོས་ས་རྡོ་ཤིང་གསུམ་བླངས། །ལྷ་ཁང་རྟེན་བཞེངས་ཕན་ཡོན་ཆེ་སྙམ་ཡང་། །མི་ཕྱུགས་ངལ་ཞིང་སྲིན་བུ་གསོད་པའི་རྒྱུ། །དུད་འགྲོར་སྒལ་པ་མ་འདོན་སྙིང་གི་བུ། །ས་དགེ་རྙིང་གསུམ་བཀའ་བརྒྱུད་ཡ་བཞི་སོགས། །ཕྱོགས་འཛིན་བསྟན་པའི་ཞབས་ཏོག་ཡིན་སྙམ་ཡང་། །བདག་བསྟོད་གཞན་སྨོད་བསྟན་པའི་ཞབས་འདྲེན་རྒྱུ། །གྲུབ་མཐའི་ལ་རྒྱ་མ་རྩོད་སྙིང་གི་བུ། །དབང་ལུང་ཁྲིད་གསུམ་བསྟན་བཅོས་མང་བོ་བསགས། །རང་གཞན་ཀུན་གྱི་རྒྱུད་ལ་ཕན་སྙམ་ཡང་། །ཉམས་སུ་མ་བླངས་ཕན་མེད་ང་རྒྱལ་རྒྱུ། །དཔེ་མང་བསྡུ་ལ་མ་དགའ་སྙིང་གི་བུ། །དཔེ་ལྟ་འཆད་རྩོད་ཉམས་དབྱངས་ལེན་པ་སོགས། །སེམས་ལ་ཡར་བསྐྱེད་བོགས་འདོན་ཡིན་སྙམ་ཡང་། །རྩེ་གཅིག་བསྒོམས་ཚེ་རྣམ་རྟོག་འཕེལ་བའི་རྒྱུ། །སྤྲོས་པ་ཐམས་ཅད་དོར་ཅིག་སྙིང་གི་བུ། །ཁང་བར་གད་བདར་བཟའ་བཏུང་གཡོ་བསྐོལ་སོགས། །བྱ་བྱེད་མང་བ་བདེ་ཐབས་ཡིན་སྙམ་ཡང་། །དོན་མེད་ངང་དུ་མི་ཚེ་འཛད་པའི་རྒྱུ། །བྱ་བ་ཐམས་ཅད་སྤོངས་ཤིག་སྙིང་གི་བུ། །དགོན་གཞི་བཟུང་ནས་རྙེད་ཚད་གསོག་489

པ་དེ། །དགོན་པ་ཡུན་རིང་གནས་ཕྱིར་ཡིན་སྙམ་ཡང་། །གྲྭ་སློབ་ཆགས་སྡང་འཐབ་རྩོད་སྐྱེ་བའི་རྒྱུ། །གཞི་དགོན་བདག་ཏུམ་འཛིན་སྙིང་གི་བུ། །ལྷ་རྟེན་དཔེ་ཆ་མཆོད་རྫས་སྣ་ཚོགས་པ། །རི་ཁྲོད་དབེན་པར་སྡོད་དུས་མཁོ་སྙམ་ཡང་། །འགྲོ་དུས་ཁུར་ལྕི་བརླགས་ན་སེམས་སྡུག་རྒྱུ། །ཅིས་ཀྱང་དགོས་པ་མེད་དོ་སྙིང་གི་བུ། །མདོར་ན་སྤྲང་བོ་བཞིན་དུ་དམན་ས་ཟུངས། །དྲང་སྲོང་བཞིན་དུ་དབེན་པར་གཅིག་པུར་སྡོད། །རྗེ་བཙུན་མི་ལ་ཇི་བཞིན་སྒྲུབ་ལ་གཞོལ། །སྙིང་གཏམ་འདི་རྣམས་མ་བརྗེད་སྙིང་གི་བུ། །ཞེས་པ་འདི་ནི་སྐལ་ལྡན་སྙིང་གི་སློབ་བུ་ཀུན་བཟང་རང་གྲོལ་ལ་བྱ་བཏང་ཚོགས་དྲུག་རང་གྲོལ་གྱིས་རིག་འཛིན་དཔའ་བོ་མཁའ་འགྲོ་སྤྲིན་བཞིན་འདུ་བའི་གནས་དག་པ་མཁའ་སྤྱོད་དཔལ་གྱི་ཙཱ་རི་ནས་སྨྲས་པའོ། །ཆོས་སྐུ་ཀུན་ཏུ་བཟང་བོ་མན་ཆད་ནས། །དྲིན་ཅན་རྩ་བའི་བླ་མ་ཡན་ཆད་ཀྱི། །རྫོགས་ཆེན་བརྒྱུད་པའི་བླ་མ་ཐམས་ཅད་ལ། །སྙིང་ནས་གསོལ་བ་འདེབས་སོ་བྱིན་གྱིས་རློབས། །ཐེག་པའི་ཡང་རྩེ་རྫོགས་པ་ཆེན་པོ་ཡི། །ཁྲེགས་ཆོད་གནས་ལུགས་ལྟ་བ་རྟོགས་པ་དང་། །ཐོད་རྒལ་ཉམས་ཀྱི་སྒོམ་པ་མཐར་ཕྱིན་ནས། །སྣང་བཞི་ཡེ་ཤེས་འཆར་བར་བྱེན་གྱིས་རློབས། །རྒྱལ་བའི་རྣམ་འཕྲུལ་བླ་མའི་རྣམ་ཐར་ལ། །ལོག་ལྟ་སྐད་ཅིག་ཙམ་ཡང་སྐྱེ་མི་རུང་། །སངས་རྒྱས་དངོས་ཡིན་སྙམ་པའི་མོས་གུས་གྱིས། །བླ་མའི་490

བྱིན་རླབས་འཇུག་གོ་སྙིང་གི་བུ། །རྡོ་རྗེ་སྤུན་གྱིས་ཅི་བྱས་སྐྱོན་དུ་མཐོང་། །ཁྲོས་ནས་ངན་སྨྲ་ཚིག་རྩུབ་བྱེད་མི་རུང་། །དཔའ་བོ་མཁའ་འགྲོ་ཡིན་སྙམ་དག་སྣང་སྦྱོངས། །མཁའ་འགྲོས་དངོས་གྲུབ་སྟེར་རོ་སྙིང་གི་བུ། །ཚིག་རེའང་བསྐལ་བརྒྱར་ཐོས་དཀའི་རྫོགས་ཆེན་ཆོས། །རྣམ་དག་ཡིན་མིན་ཐེ་ཚོམ་སྐྱེ་མི་རུང་། །ཐེག་དགུའི་ཡང་རྩེ་ཡིན་སྙམ་དད་གུས་གྱིས། །ཆོས་སྐྱོང་སྲུང་མས་བསྲུང་ངོ་སྙིང་གི་བུ། །ལྟོ་གོས་ཙམ་གྱི་རྩོལ་སྒྲུབ་ཐམས་ཅད་བོར། །ན་བུན་གོས་གྱོན་བྲག་ཕུག་ཞྭ་ལྟར་བསྟེན། །ཆོས་ཕྱིར་ལྟོགས་རུང་འཁྱགས་རུང་སྡུག་བསྲན་སྐྱེད། །ལས་ངན་སྡིག་སྒྲིབ་འདག་གོ་སྙིང་གི་བུ། །ལོང་མེད་བརྩོན་འགྲུས་སྙིང་རུས་བསྐྱེད་འདོད་ན། །ནམ་འཆི་ཆ་མེད་འཁོར་བའི་ཉེས་དམིགས་དང་། །ཐར་བའི་ཕན་ཡོན་གོང་མའི་རྣམ་ཐར་སོམས། །བརྩོན་འགྲུས་སྙིང་རུས་འབྱུང་ངོ་སྙིང་གི་བུ། །རྒྱལ་བ་ཀུན་གྱེ་བྱེན་རླབས་འཇུག་འདོད་ན། །སྐྱབས་གནས་ཐམས་ཅད་རྩ་བའི་བླ་མར་འདུས། །བཟླས་བརྗོད་གཞན་བསྒྱུར་བླ་མར་གསོལ་བ་ཐོབས །རྒྱལ་ཀུན་བྱིན་རླབས་འཇུག་གོ་སྙིང་གི་བུ། །འཁོར་འདས་ཆོས་ལ་ལྟད་མོ་བལྟ་འདོད་ན། །ཆོས་ཀུན་རྩ་བ་རང་གི་སེམས་ལ་ཐུག །སྒོམ་སྒྲུབ་གཞན་ཞོག་རྒྱུན་དུ་སེམས་ལ་ལྟོས། །ངོ་མཚར་ལྟད་མོ་མཐོང་ངོ་སྙིང་གི་བུ། །ཚེ་འདིར་འཇའ་ལུས་འོད་སྐུ་བསྒྲུབ་འདོད་491

ན། །སྤྲོས་པ་ཀུན་དོར་འོད་གསལ་ཐོད་རྒལ་སྒོམས། །ཤ་རུས་གདོས་བཅས་སྣང་བ་ཀུན་དག་ནས། །འཇའ་ལུས་འོད་སྐུ་འགྲུབ་བོ་སྙིང་གི་བུ། །མདོར་ན་ཨོ་རྒྱན་པདྨ་འབྱུང་གནས་ཀྱིས། །འཕོངས་རུལ་གདན་རྡོལ་ཤི་རུང་རྫོགས་ཆེན་སྒོམས། །གསུངས་ལྟར་ལམ་བཟང་འདི་ལ་ནན་ཏན་མཛོད། །བདག་གཞན་དོན་གཉིས་འགྲུབ་བོ་སྙིང་གི་བུ།།དགེ་འདིས་དམ་གཙང་དཔོན་སློབ་འཁོར་བཅས་ཀྱིས།།དམ་པས་བྱིན་བརླབས་དབེན་པའི་རི་སུལ་དུ། །ཟབ་ལམ་རྫོགས་པ་ཆེན་པོའི་བཤད་སྒྲུབ་ཀྱི། །བསྟན་པའི་རྒྱལ་མཚན་མི་ནུབ་འཛིན་པར་ཤོག །ཅེས་པ་འདི་ཡང་ཚོགས་དྲུག་གྲོལ་གྱིས་དད་གུས་དག་སྣང་ཆེ་བའི་བུ་མཆོག་སྐལ་ལྡན་རང་གྲོལ་དང་། ཀུན་བཟང་གཞན་ཕན་བསྟན་འཛིན་ཉི་མ་རྣམས་ལ་ཙཱ་རི་ནས་སྨྲས་པའོ།།ཚེ་སྔོན་བསྐལ་མང་ཚོགས་གཉིས་བསགས་པའི་མཐུས། །ཚེ་འདིར་དཔལ་འབྱོར་རིན་ཆེན་སྤུངས་པ་འདྲ། །སྔོན་གོམས་བག་ཆགས་བཟང་བོ་ཚེ་འདིར་སད། །དད་གུས་སྙིང་རྗེ་མཆོད་སྦྱིན་བྱེད་ལ་སྤྲོ། །ཟང་ཟིང་ནོར་ལ་སྙིང་བོ་མེད་ན་ཡང་། །མཆོད་སྦྱིན་མཛད་ན་ཕན་བདེ་སྙིང་བོ་ལེན། །ཐ་མལ་ནོར་གྱིས་མཚན་དཔེ་བརྒྱན་པའི་སྐུ། །སྒྲུབ་ལ་བརྩོན་པའི་རྒྱལ་ཡུམ་གང་དེའི་དྲུང་། །འཇིག་རྟེན་འཁོར་བའི་བྱ་བ་ལས་འདས་ཤིང་། །མྱང་འདས་བདེ་བ་ད་དུང་མ་ཐོབ་པར། །གཉིས་མེད་བྱ་བཏང་ཚོགས་དྲུག་རང་492

གྲོལ་གྱིས། །རབ་ཏུ་གུས་པས་ཞུ་ཡིག་ཉུང་ངུ་འབུལ། །ཁྱེད་སྐུ་རབ་ཏུ་བདེ་བའི་གཏམ་སྙན་དང་། །མཁོ་བའི་ཡོ་བྱད་གནང་བ་མཐོང་བའི་མོད། །བདག་སེམས་ཤིང་བལ་དགའ་སྤྲོའི་དྲི་བཞོན་གྱིས། །བསྐྱོད་ནས་དགའ་གཏམ་ཤག་ཤོག་འདབ་སྒྲ་སྒོགས། །ཕྲན་ཀྱང་བླ་མའི་ཐུགས་རྗེས་སྒྱུ་ལུས་བདེ། །རྒྱུད་ལ་ཉམས་རྟོགས་ཡོན་ཏན་རི་བོང་རྭ། །འོན་ཀྱང་བླ་མར་གསོལ་བཏབ་ཉམས་ལེན་བྱས། །ཉམས་རྟོགས་འཆར་བའི་རེ་བ་བྱེད་བཞིན་མཆིས། །རྒྱལ་ཡུམ་ཁྱེད་ཀྱིས་གང་གསུངས་བདག་གིས་བགྱིད། །ཁྱེད་ཀྱིས་ད་དུང་སྔར་བས་སུམ་འགྱུར་གྱིས། །མཆོད་སྦྱིན་ཕྱག་སྐོར་ཁ་ཏོན་དགེ་ལ་འབོད། །ཁྱད་པར་འཁོར་གཡོག་སྡེ་རྣམས་བུ་བཞིན་སྐྱོངས། །སྔོན་གྱི་ལས་བཟང་སྨོན་ལམ་དག་པའི་མཐུས། །ཚེ་འདིར་དཔོན་སློབ་འབྲེལ་བ་སྐལ་བ་བཟང་། །ཀུན་ཀྱང་གནས་སྐབས་ཚེ་རིང་ནད་མེད་ཅིང་། །མཐར་སངས་མཉམ་པོར་རྒྱ་བའི་སྨོན་ལམ་འཚལ། །ད་རེས་གཟིགས་རྟེན་སྟོང་བ་མིན་ཙམ་དུ། །ཁ་བའི་མདངས་འཛིན་ལྷ་རྫས་དྲི་མེད་བཅས། །སར་གནས་དག་པ་མཁའ་སྤྱོད་ཙཱ་རི་ནས། །ཟླ་ཚེས་བཟང་བོར་ཕུལ་བ་དགེ་ལེགས་འཕེལ། །ཞེས་པ་འདི་ཡང་རྒྱལ་ཡུམ་འཆི་མེད་ཟླ་བ་པད་དཀར་གྱིས་གསུང་ཡིག་ཅིག་བསྐུར་བའི་ལན་དུ་ཙཱ་རི་ནས་ཕུལ་བའོ། ། ་སྤང་རི་ནགས་ཚལ་རྒྱུ་བའི་རི་དྭགས་རྣམས། །དབྱར་གསུམ་493

རྩི་ཐོག་ཟ་བ་ཉམས་དགའ་སྟེ། །སྡིག་ཅན་མི་དད་ཁྱི་ཡིས་དེད་ཙ་ན། །དངངས་སྐྲག་འཇིགས་ནས་བྲོས་པས་ཁ་ལྕེ་བསྐམས། །དེ་དུས་རྫ་རིར་འགྲོ་འདོད་དྲན་ན་ཡང་། །འབྲོས་པའི་དབང་མེད་མི་ངན་ལག་ཏུ་ཆུད། །ད་དུང་མི་ཁྱིས་མ་ཟིན་རི་དྭགས་ཚོ། །མ་འདུག་མ་འདུག་མྱུར་དུ་རྫ་རིར་ཕྲོས། །བྲག་སྟོད་མཐོན་པོར་གནས་པའི་བྱ་རྒོད་རྣམས། །ལིང་ལིང་གཟན་ལ་རུབ་པ་ཉམས་དགའ་སྟེ། །ཐག་རྙི་ཁྲ་བོས་བཟུང་ནས་འགགས་ཙ་ན། །དངངས་སྐྲག་འཇིགས་ནས་གཤོག་སྒྲོ་ས་ལ་བརྡེབས། །དེ་དུས་ནམ་མཁར་འཕུར་འདོད་དྲན་ན་ཡང་། །འཕུར་བའི་དབང་མེད་བྱ་གསོད་ལག་ཏུ་ཆུད། །ད་དུང་རྙི་ཡིས་མ་ཟིན་བྱ་རྒོད་ཚོ། །མ་འདུག་མ་འདུག་མྱུར་དུ་མཁའ་ལ་འཕུར། །འཛམ་བུའི་གླིང་དུ་སྐྱེས་པའི་ཕོ་མོ་རྣམས། །ཚེ་འདིར་ལོངས་སྤྱོད་འཛོམས་པ་ཉམས་དགའ་སྟེ། །འཆི་ནད་དྲག་པོས་ལུས་ལ་ཐེབས་ཙ་ན། །དངངས་སྐྲག་འཇིགས་ནས་མལ་ནས་རྐང་ལག་གཡབ། །དེ་དུས་ལྷ་ཆོས་བྱེད་འདོད་དྲན་ན་ཡང་། །བྱེད་པའི་དབང་མེད་འཆི་བདག་ལག་ཏུ་ཆུད། །ད་དུང་འཆི་ནད་མ་བྱུང་ཕོ་མོ་རྣམས།།མ་འདུག་མ་འདུག་མྱུར་དུ་ལྷ་ཆོས་གྱིས། །ཅེས་པ་འདི་ཡང་བྱ་བཏང་ཚོགས་དྲུག་རང་གྲོལ་གྱིས་ཁྱིམ་པ་ཕོ་མོ་ཡོངས་ལ་དབེན་གནས་དག་པ་མཁའ་སྤྱོད་དཔལ་གྱི་ཙཱ་རི་ཏྲ་ནས་སྨྲས་པའོ།།དབྱར་གསུམ་ནམ་ཟླ་སླེབས་པ་འདི་དགའོ། །མེ་ཏོག་སྣ་494

ཚོགས་འཁྲུངས་པ་འདི་སྐྱིད་དོ། །གློ་བུར་བ་མོས་གནོད་པ་ནི་མ་བྱུང་། །ནམ་ཟླའི་རྒྱལ་མོའི་བཀའ་དྲིན་རང་ལགས་སོ། །སྟོན་ཟླ་གསུམ་པོ་སླེབས་པ་འདི་དགའོ། །འབྲས་བུ་སྣ་ཚོགས་སྨིན་པ་འདི་སྐྱིད་དོ། །གློ་བུར་སེར་བའི་གནོད་པ་ནི་མ་བྱུང་། །ནུས་ལྡན་སེར་སྲུང་བཀའ་དྲིན་རང་ལགས་སོ། །ཐོས་བསམ་སྒོམ་གསུམ་བྱས་པ་འདི་དགའོ། །ཉམས་རྟོགས་སྣ་ཚོགས་ཤར་བ་འདི་སྐྱིད་དོ། །གློ་བུར་ཚེ་ལ་བར་ཆད་ནི་མ་བྱུང་། །དཔལ་ལྡན་བླ་མའི་བཀའ་དྲིན་རང་ལགས་སོ། །ཞེས་པ་འདི་ཡང་བྱ་བཏང་ཚོགས་དྲུག་རང་གྲོལ་གྱིས་ཙཱ་རི་ནས་སྨྲས་པའོ།།ཕྱོགས་བཅུའི་རྒྱལ་བ་སྲས་བཅས་དགོངས་སུ་གསོལ། །ཁྱེད་གསུང་མདོ་རྒྱུད་བསྟན་བཅོས་དགོངས་དོན་རྣམས། །བདག་གིས་སླར་ཡང་གླུ་རུ་བླངས་པ་ཡིས། །བདག་གཞན་ཡོངས་ལ་ཕན་པར་བྱེན་གྱིས་རློབས། །ཚེ་འདིར་ཐོས་བསམ་རྒྱ་ཆེར་མ་བྱས་མོད། །འོན་ཀྱང་བསྐལ་པ་མང་བོའི་སྔོན་རོལ་ནས། །ཕྱོགས་བཅུའི་སངས་རྒྱས་མང་བོར་བྱ་བ་བྱས། །ངེས་པ་དོན་གྱི་ཆོས་མང་ཁོང་དུ་ཆུད། །ཚེ་འདིར་བླ་མ་རེ་ལས་ཟབ་གནད་ཅན། །ཆོས་རེ་ཐོས་ཀྱང་ཆོས་མང་གནད་འགག་གྲོལ། །བྱམས་དང་སྙིང་རྗེ་བྱང་ཆུབ་སེམས་མཆོག་ལ། །ཐུགས་དམ་མཐིལ་བྱས་བདག་པས་བཞན་གཅེས་འབྱོངས། །གསང་སྔགས་བསྐྱེད་རྫོགས་རྫོགས་ཆེན་བསྒོམས་པའི་མཐུས། །དབུ་མའི་རྩ་མདུད་རིམ་གྱིས་495

ལྷོད་ནས་གྲོལ། །མགྲིན་པར་མི་ལ་རས་པས་གར་བྱས་བཞིན། །ནམ་ཡང་མི་ཟད་གླུ་དབྱངས་གཏེར་ཁ་རྡོལ། །རྗེས་འཇུག་སྐལ་ལྡན་གདུལ་བྱ་ཕོ་མོ་ལ། །ཕན་ཕྱིར་མདོ་རྒྱུད་བསྟན་བཅོས་དགོངས་དོན་རྣམས། །གོ་སླ་ཁྱེར་བདེའི་ཕྱིར་དུ་གླུ་རུ་བླངས། །འབྲེལ་ཚད་མངོན་མཐོང་ངེས་ལེགས་ལམ་ལ་བཀོད། །གངས་ཅན་ལྗོངས་ཀྱི་ཕྱི་རབས་གང་ཟག་ལ། །ཕན་པའི་འཇོག་པ་བྱེད་རྒྱུ་གཞན་མ་མཆིས། །ཀུན་གྱི་སྤྱི་རྒྱུར་ངོ་མཚར་མགུར་འབུམ་གྱི། །གླེགས་བམ་འདི་ཉིད་འཇོག་པ་བྱས་པ་ཡིན། །འདི་ཉིད་རྒྱལ་བའི་གསུང་རབ་མདོ་རྒྱུད་དང་། །རྒྱ་བོད་མཁས་གྲུབ་གོང་མའི་ཐུགས་ཉམས་སུ། །འཁྲུངས་པའི་རྡོ་རྗེའི་གླུ་ཡི་དགོངས་དོན་ལྟར། །ཡིན་པས་གནད་ཟབ་བྱིན་རླབས་དཔག་མེད་ཡོད། །མདོ་རྒྱུད་བསྟན་བཅོས་བལྟ་བར་མི་ནུས་པས། །འདི་ལ་ལྟོས་དང་ལེགས་ཉེས་བླང་དོར་ཤེས། །དགེ་སྡིག་ལེགས་ཉེས་བླང་དོར་སྟོན་པས་ན། །མགུར་འབུམ་འདི་ཉིད་བླ་མ་ཞིག་དང་མཚུངས། །མཐོང་ཐོས་སྐྱོ་སངས་ཉམས་དགའ་སྣང་བ་སྤྲོ། །མགུར་འབུམ་འདི་ཡིས་གྲོགས་ཀྱི་གོ་ཡང་ཆོད། །དེ་བཞིན་བྱས་ན་ཅི་བསམ་རེ་བ་སྐོང་། །མགུར་འབུམ་འདི་ཉིད་ཡིད་བཞིན་ནོར་བུ་འདྲ། །དེ་ཕྱིར་མཆོག་དམན་ཀུན་གྱིས་གླེགས་བམ་འདི། །ནོར་བུ་བཞིན་དུ་སྤྱི་བོར་ལེན་པར་རིགས། །འདི་ཉིད་འཛིན་སྐྱོང་སྤེལ་བའི་གང་496

ཟག་ལ། །ཆོས་སྐྱོང་དཀར་ཕྱོགས་ལྷ་ཡིས་སྲུང་སྐྱོབ་གྱིས། །གླེགས་བམ་གང་དུ་གནས་པའི་ས་ཕྱོགས་སུ། །ཆོས་དང་དགེ་ལེགས་བཀྲ་ཤིས་འཕེལ་བ་དང་། །མགུར་དབྱངས་མཐོང་ཐོས་དྲན་རེག་སེམས་ཅན་ཀུན། །མྱུར་དུ་སངས་རྒྱས་གོ་འཕང་ཐོབ་གྱུར་ཅིག །ཅེས་པ་འདི་ཡང་མགུར་འབུམ་གྱི་མཇུག་ཏུ་སྒོན་ཚིག་ཏུ་བྱ་བཏང་ཚོགས་དྲུག་རང་གྲོལ་གྱིས་་་་་་་་་་དབེན་གནས་ཁྱད་འཕགས་དག་པ་མཁའ་སྤྱོད་དཔལ་གྱི་ཙཱ་རི་ནས་སྨྲས་པའོ།།ངོ་མཚར་ཕྱོགས་བཅུའི་ཞིང་ནས་བླ་མ་ཡི་དམ་སངས་རྒྱས་བྱང་སེམས། དཔའ་བོ་མཁའ་འགྲོ། ཆོས་སྐྱོང་སྲུང་མ། ཡུལ་ལྷ་གཞི་བདག་སོགས་ནམ་མཁའ་གང་བར་བྱོན་ནས། མདུན་གྱི་ནམ་མཁའ་འཇའ་ཟེར་འོད་ཕུང་འཁྱེལ་བའི་ཀློང་དུ་བཞུགས་ཏེ།གནས་འདིར་བཀྲ་ཤིས་པའི་མེ་ཏོག་དང་། འདོད་དགུའི་ཆར་ཕབ་རོལ་མོའི་སྒྲ་སྒོག་པར་གྱུར། རྩ་བརྒྱུད་བླ་མ་རྣམས་ཀྱི་བཀྲ་ཤིས་ཤོག །ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག །སངས་རྒྱས་བྱང་སེམས་རྣམས་ཀྱི་བཀྲ་ཤིས་ཤོག །དཔའ་བོ་མཁའ་འགྲོ་རྣམས་ཀྱི་བཀྲ་ཤིས་ཤོག །ཆོས་སྐྱོང་སྲུང་མ་རྣམས་ཀྱི་བཀྲ་ཤིས་ཤོག །ཡུལ་ལྷ་གཞི་བདག་རྣམས་ཀྱི་བཀྲ་ཤིས་ཤོག །མི་ལ་ན་ཚ་མེད་པའི་བཀྲ་ཤིས་ཤོག །ཕྱུགས་ལ་གོད་ཁ་མེད་པའི་བཀྲ་ཤིས་ཤོག །ཞིང་ལ་སད་སེར་མེད་པའི་བཀྲ་ཤིས་ཤོག །མཛོད་ལ་གང་སྟོངས་མེད་པའི་བཀྲ་ཤིས་ཤོག །ཡུལ་ལ་འཁྲུག་རྩོད་མེད་པའི་497

བཀྲ་ཤིས་ཤོག །འགལ་རྐྱེན་ཐམས་ཅད་མེད་པའི་བཀྲ་ཤིས་ཤོག །མི་རྣམས་ཚེ་རིང་ནད་མེད་བཀྲ་ཤིས་ཤོག །ཕྱུགས་ལ་གཡང་ཀུན་འཁྱེལ་བའི་བཀྲ་ཤིས་ཤོག །མི་ཕྱུགས་གོང་དུ་འཕེབ།་བའི་བཀྲ་ཤིས་ཤོག །ཆར་ཆུ་དུས་སུ་འབབ་པའི་བཀྲ་ཤིས་ཤོག །ལོ་ལེགས་འབྲུ་རྣམས་འཕེལ་བའི་བཀྲ་ཤིས་ཤོག །མཐུན་རྐྱེན་ཐམས་ཅད་འཛོམ་པའི་བཀྲ་ཤིས་ཤོག །ཀུན་གྱིས་ལྷ་ཆོས་བྱེད་པའི་བཀྲ་ཤིས་ཤོག །ཆོས་མགོ་མཐའ་རུ་ཕྱིན་པའི་བཀྲ་ཤིས་ཤོག །ཆོས་པས་ས་སྟེང་ཁྱབ་པའི་བཀྲ་ཤིས་ཤོག །ཚེ་འདིར་ཐམས་ཅད་སྐྱིད་པའི་བཀྲ་ཤིས་ཤོག །ཕྱི་མར་བྱང་ཆུབ་ཐོབ་པའི་བཀྲ་ཤིས་ཤོག །ཅི་བསམ་ཆོས་བཞིན་འགྲུབ་པའི་བཀྲ་ཤིས་ཤོག །དགེ་ལེགས་རྒྱུན་མི་འཆད་པའི་བཀྲ་ཤིས་ཤོག །བཀྲ་ཤིས་དང་དགེ་ལེགས་བདེ་སྐྱིད་ཆེན་པོས་ཕྱོགས་ཀུན་ཁྱབ་ནས། དུས་ནམ་ཡང་མི་ཉམས་པར་གོང་ནས་གོང་དུ་འཕེལ་ཞིང་རྒྱས་ལ་་་་་་ཡུན་རིང་དུ་གནས་པར་གྱུར་ཅིག །ཅེས་པ་འདི་ཡང་མགུར་འབུམ་གྱི་མཇུག་ཏུ་བྱ་བཏང་ཚོགས་དྲུག་རང་གྲོལ་གྱིས་དབེན་གནས་ཁྱད་འཕགས་དཔལ་གྱི་ཙཱ་རི་ནས་བྲིས་པའོ། །རྣལ་འབྱོར་གྱི་དབང་ཕྱུག་རྗེ་བཙུན་ཞབས་དཀར་རྡོ་རྗེ་འཆང་ཆེན་པོས་མཆོག་དམན་བར་མའི་་་་་གདུལ་བྱར་གང་ལ་གང་འཚམ་གྱི་རྡོ་རྗེའི་མགུར་དཔག་ཏུ་མེད་པ་བཞེངས་པ་ཡི་གེར་འཁོད་པའི་ནང་ཚན་ལས། འགྲན་ཟླ་ཐམས་ཅད་དང་བྲལ་བའི་དབེན་གནས་ཁྱད་འཕགས་དག་པ་མཁའ་སྤྱོད་དཔལ་གྱི་ཙཱ་རི་ཏྲ་ནས་བཞེངས་པའི་སྐོར་རོ། །498

གནས་ཆེན་གངས་དཀར་གྱི་རྒྱལ་པོ་ཏེ་སེ་ནས་བཞེངས་པའི་སྐོར།ན་མོ་གུ་རུ་མཉྫུ་གྷོ་ཥ་ཡ། དཔལ་ལྡན་བླ་མའི་ཞབས་ཀྱི་པདྨོ་ལ། །བཀའ་དྲིན་དྲན་བཞིན་ལན་བརྒྱར་གུས་ཕྱག་འཚལ། །ཟང་ཟིང་ནོར་རྫས་ལུས་ངག་བསྙེན་བཀུར་དང་། །བཀའ་བཞིན་སྒྲུབ་པའི་མཆོད་པས་མཉེས་པར་བྱ། །བཀའ་དྲིན་མཚུངས་མེད་དཔལ་ལྡན་བླ་མ་ཡི། །བཀའ་དང་འགལ་བ་ཐམས་ཅད་མཐོལ་ལོ་བཤགས། །བླ་མའི་སྐུ་གསུང་ཐུགས་ཀྱི་ཡོན་ཏན་རྣམས། །བསམ་གྱིན་རྗེས་སུ་ཡི་རང་ཡང་ཡང་བྱ། །བདག་བཞན་འགྲོ་ལ་ཆོས་ཀྱི་འཁོར་ལོ་ཡང་། །འཁོར་བ་མ་སྟོངས་བར་དུ་བསྐོར་བར་ ་བསྐུལ། །རྗེ་བཙུན་བླ་མ་བསྐལ་པ་རྒྱ་མཚོའི་བར། །མྱ་ངན་མི་འདའ་བཞུགས་པར་གསོལ་བ་འདེབས། །བདག་གི་ལུས་དང་ལོངས་སྤྱོད་དགེ་ཚོགས་རྣམས། །བླ་མའི་བཞེད་དོན་འགྲུབ་པའི་རྒྱུ་རུ་བསྔོ། །ཚེ་རབས་ཀུན་ཏུ་བླ་མར་མཇལ་བ་ལ། །ཇོ་བོ་རྗེ་དང་འབྲོམ་སྟོན་ལྟ་བུར་ཤོག །མཇལ་ནས་བསམ་དང་སྦྱོར་བས་བསྟེན་པ་ལ། །རྟག་ཏུ་ངུ་དང་ནོར་བཟང་ལྟ་བུར་ཤོག །བསྟེན་ནས་ཐོས་བསམ་རྒྱ་ཆེན་བྱེད་པ་ལ། །ཀུན་མཁྱེན་བློ་བཟང་ཡབ་499

སྲས་ལྟ་བུར་ཤོག །ཐོས་དོན་བསྒོམ་ཞིང་ཉམས་དབྱངས་ལེན་པ་ལ། །ས་ར་ཧ་དང་མི་ལ་ལྟ་བུར་ཤོག །རྒྱལ་བའི་གསུང་རབ་དགོངས་འགྲེལ་མཛད་པ་ལ། །འཕགས་པ་ཀླུ་སྒྲུབ་ཐོགས་མེད་ལྟ་བུར་ཤོག །འཆད་རྩོད་རྩོམ་ལ་ཐོགས་པ་མེད་པ་ལ། །འཇམ་དབྱངས་དབྱངས་ཅན་ལྷ་མོ་ལྟ་བུར་ཤོག །སྐྱེ་འཆི་མི་མངའ་སྐུ་ཚེ་རིང་བ་ལ། །ཚེ་དཔག་མེད་དང་པད་འབྱུང་ལྟ་བུར་ཤོག །ལོག་འདྲེན་བགེགས་ཀྱི་ཚོགས་རྣམས་འཇོམས་པ་ལ མཐུ་སྟོབས་ཕྱག་རྡོར་རྟ་མགྲིན་ལྟ་བུར་ཤོག །ཚད་མེད་ཐུགས་རྗེས་འགྲོ་ཀུན་འདྲེན་པ་ལ། །སྤྱན་རས་གཟིགས་དང་སངས་རྒྱས་ལྟ་བུར་ཤོག །ཅེས་དཔལ་ལྡན་བླ་མ་ལ་ཕྱག་དང་བཅས་པའི་ཡན་ལག་བདུན་པ་ཞིག་སྔོན་དུ་བཏང་ནས། བླ་མས་རྗེས་བཟུང་བྱ་བྲལ་རི་ཁྲོད་པ་ཚོགས་དྲུག་རང་གྲོལ་བདག་གིས་སྐྱེས་པའི་ཕ་ཡུལ་རྒྱབ་ཏུ་བསྐྱུ་ད་་གཉེན་བཤེས་ཚོགས་རྣམས་རིང་དུ་སྤངས་ཚེ་འདིའི་བྱ་བ་བློ་ཡིས་བཏང་ནས།བཀའ་དྲིན་མཚུངས་མེད་ཆོས་རྒྱལ་ངག་གི་དབང་བོ་སོགས་མཚན་ལྡན་གྱི་བླ་མ་རྣམས་ཀྱི་གསུང་་་་བཞིན་ཕྱོགས་མེད་ཀྱི་རྒྱལ་ཁམས་ཡངས་པའི་ས་ཕྱོགས་དང་། ངེས་མེད་ཀྱི་རི་ཁྲོད་དབེན་པའི་དགའ་ཚལ་རྣམས་འགྲིམས་ནས་ཉམས་ལེན་ཆོས་ལ་བྱེད་དུས། རང་གཞན་གྱི་རྒྱུད་ལ་ཕན་པའི་ཉམས་དབྱངས་སྣ་ཚོགས་བླངས་པ་ནི་གཞན་དུ་གསལ་ལ། ད་ལན་འདིར་བདེ་མཆོག་འཁོར་ལོའི་ཕོ་བྲང་། དགྲ་བཅོམ་ལྔ་བརྒྱའི་བཞུགས་གནས། གནས་གསུམ་དཔའ་བོ་མཁའ་འགྲོ་འདུ་བའི་ཞིང་མཆོག གང་ཟག་ཕལ་བ་རྣམས་ཀྱི་རྒྱུད་བྱེན་གྱིས་བརླབས་པའི་གནས་ཆེན་གངས་དཀར་གྱི་རྒྱལ་པོ་ཏེ་སེ་ནས་སྒྲུབ་ལ་གཞོལ་སྐབས་སུ། གཞན་ཕྱི་རོལ་གྱི་སྣང་གྲག་བཟང་ངན་གྱིས་རྐྱེན་བྱས།ནང་རང་སེམས་མེ་ལོང་གཙང་མ་ལ། མགུར་དབྱངས་གཟུགས་བརྙན་གྱི་རི་མོ་གང་ཤར་རྣམས་ཡི་གེའི་གཟུགས་སུ་བཀོད་པ་ནི་འདི་ལྟ་སྟེ།བླ་མ་མཆོག་གསུམ་དཔག་བསམ་ཤིང་དྲུང་དུ། །འཁོད་ནས་500

རང་བློར་དཔག་པའི་གླུ་དབྱངས་ལེན། །དམ་ཆོས་སྟོན་མཁན་འཚོ་བྱེད་གཞོན་ནུ་འདྲ། །དམ་པའི་ཆོས་ནི་འཚོ་ཐབས་སྨན་དང་འདྲ། །ཆོས་དེ་ཉན་མཁན་ཡུན་རིང་ནད་པ་འདྲ། །ཆོས་ལ་ཉན་པ་སྨན་པའི་ཚིག་ཉན་འདྲ། །ཉམས་སུ་ལེན་པ་སྨན་རྣམས་འཐུང་བ་འདྲ། །ཉོན་མོངས་ཞི་བ་ནད་ལས་ཐར་བ་འདྲ། །དལ་འབྱོར་རྙེད་དཀའ་ཨུ་དུསྠཱ་ར་འདྲ། །ལུས་སྲོག་གཡོ་བ་ཆུ་ཡི་ཆུ་ཝུར་འདྲ། །དཀར་ནག་ལས་འབྲས་དུག་དང་བདུད་རྩི་འདྲ། །འཁོར་བ་འདི་ནི་རྒྱལ་པོའི་བཙོན་ར་འདྲ། །འགྲོ་ཀུན་ཚེ་འདིའི་དྲིན་ཅན་ཕ་མ་འདྲ། །སེམས་བསྒྱེད་སངས་རྒྱས་རྒྱུ་ཡི་ས་བོན་འདྲ། །སྦྱིན་པ་འགྲོ་བའི་རེ་སྐོང་ནོར་བུ་འདྲ། །ཚུལ་ཁྲིམས་མཐོ་རིས་ཐར་བའི་ཐེམ་སྐས་འདྲ། །བཟོད་པ་ཚིག་རྩུབ་མཚོན་ལ་གོ་ཆ་འདྲ། །བརྩོན་འགྲུས་ས་ལམ་བགྲོད་པའི་རྟ་མཆོག་འདྲ། །བསམ་གཏན་སེམས་ལ་དབང་བསྒྱུར་རྒྱལ་པོ་འདྲ། །ཤེས་རབ་ཆོས་ཀུན་ལྟ་བའི་མིག་དང་འདྲ། །བསྡུ་བཞི་གཞན་ཡིད་འགུག་པའི་ལྕགས་ཀྱུ་འདྲ། །གསང་སྔགས་ཆོས་ནི་མྱུར་བའི་གསང་ལམ་འདྲ། །དབང་ཐོབ་ཕལ་བ་རྒྱལ་སར་བཏོན་པ་འདྲ། །དམ་ཚིག་ཡོན་ཏན་བསྒྱེད་པའི་ས་གཞི་འདྲ། །བསྐྱེད་རྫོགས་གདམས་པ་གསེར་འགྱུར་རྩི་དང་འདྲ། །ལས་མཐའ་སྣ་ཚོགས་ཉེར་མཁོའི་ཡོ་བྱད་འདྲ། །ཆོས་རྣམས་ཐམས་ཅད་ལོ་ཡག་སྙེ་མ་འདྲ། །ཐམས་ཅད་501

ཉམས་སུ་ལོན་པའི་སྨོན་ལམ་འཚལ། །ཞེས་པ་འདི་ཡང་མཚམས་ལ་བསྡད་པའི་སྐབས་ཤིག་སེམས་ལ་ཤར་བ་ལྟར་བྲིས་པའོ།།རང་ཉིད་ཐོག་མའི་དུས་ནས་ད་ལྟའི་བར། །དྲིན་གྱིས་བསྐྱངས་པའི་མ་གྱུར་སེམས་ཅན་གྱིས། །ད་ལྟ་སྡུག་བསྔལ་པྱོང་བ་སྙིང་རེ་རྗེ། །ཚ་བའི་དུས་སུ་བསིལ་སྟེར་དྲིན་ཅན་མ། །ལ་ལ་ད་ལྟ་ཚ་དམྱལ་བརྒྱད་དུ་སྐྱེས། །ཚ་བའི་སྡུག་བསྔལ་མྱོང་བ་སྙིང་རེ་རྗེ། །གྲང་བའི་དུས་སུ་དྲོད་ཀྱིས་བསྐྱངས་པའི་མ། །ལ་ལ་ད་ལྟ་གྲང་དམྱལ་བརྒྱད་དུ་སྐྱེས། །གྲང་བའི་སྡུག་བསྔལ་མྱོང་བ་སྙིང་རེ་རྗེ། །བཀྲེས་སྐོམ་དུས་སུ་བཟའ་བཏུང་སྟེར་བའི་མ། །ལ་ལ་ད་ལྟ་ཡི་དྭགས་གནས་སུ་སྐྱེས། །བཀྲེས་སྐོམ་སྡུག་བསྔལ་མྱོང་བ་སྙིང་རེ་རྗེ། །བྱམས་པས་རྟག་ཏུ་བསྐྱངས་པའི་དྲིན་ཅན་མ། །ལ་ལ་ད་ལྟ་དུད་འགྲོའི་གནས་སུ་སྐྱེས། །བཀོལ་སྤྱོད་སྡུག་བསྔལ་མྱོང་བ་སྙིང་རེ་རྗེ། །བརྩེ་བས་གང་འདོད་སྟེར་བའི་དྲིན་ཅན་མ། །ལ་ལ་ད་ལྟ་མི་ཡི་གནས་སུ་སྐྱེས། །ན་འཆིའི་སྡུག་བསྔལ་མྱོང་བ་སྙིང་རེ་རྗེ། །གནོད་པ་ཀུན་ལས་སྐྱོབ་པའི་དྲིན་ཅན་མ། །ལ་ལ་ད་ལྟ་ལྷ་མིན་གནས་སུ་སྐྱེས། །འཐབ་རྩོད་སྡུག་བསྔལ་མྱོང་བ་སྙིང་རེ་རྗེ། །ཕན་པ་ཁོ་ནས་སྐྱོང་བའི་དྲིན་ཅན་མ། །ལ་ལ་ད་ལྟ་ལྷ་ཡི་གནས་སུ་སྐྱེས། །འཕོ་ལྟུང་སྡུག་བསྔལ་མྱོང་བ་སྙིང་རེ་རྗེ། །འཁོར་བའི་སྡུག་བསྔལ་རང་སངས་འགྱུར་དུས་མེད། །རང་ལ་ད་ལྟ་སྐྱོབ་པའི་ནུས་502

པ་མེད། །སྡུག་བསྔལ་མྱོང་བའི་མ་རྣམས་སྙིང་རེ་རྗེ། །དེ་ལྟར་འགྲོ་བའི་སྡུག་བསྔལ་བསམས་ཙ་ན། །དེ་རིང་ནངས་པར་གཉིས་ཀྱི་དེ་རིང་ཡང་། །སངས་རྒྱས་གོ་འཕང་ཐོབ་ན་སྙམས་པ་བྱུང་། །བདག་ནི་མྱུར་བ་མྱུར་དུ་སངས་རྒྱས་ནས། །མ་གྱུར་སེམས་ཅན་ཡོངས་ཀྱི་སྡུག་བསྔལ་བསལ། །ཐམས་ཅད་བདེ་ལ་འགོད་པའི་སྨོན་ལམ་འཚལ ཞེས་པ་འདི་ཡང་མཚམས་ཁང་སྒོར་ལྟོ་གོས་ཡེ་མེད་པའི་ངན་སློང་མང་བོ་ཡང་ཡང་སློང་དུ་འོངས་པས་རྐྱེན་བྱས། མ་གྱུར་འགྲོ་བ་ཡོངས་ལ་སྙིང་རྗེ་ཤས་མི་བཟོད་པ། མཆི་མ་འཁྲུགས་པ་ཙམ་ཞིག་བྱུང་བའི་དུས་སུ་བྲིས་པའོ། །དགུང་སྔོན་མཐོན་པོ་ལ་བྱ་རྒོད་ལྡིང་བ་བཞིན། །མཐའ་བྲལ་ཆོས་དབྱིངས་ཀྱི་ནམ་མཁའ་ཡངས་པ་ལ། །རང་རིག་འཛིན་མེད་ཀྱི་བྱ་རྒོད་འཕྱོ་ན་ཨང་། །བར་སྣང་ཡངས་པ་ན་སྤྲིན་དཀར་འཕྱུར་བ་བཞིན། །དབྱིངས་རིག་དབྱེར་མེད་ཀྱི་བར་སྣང་ཡངས་པ་ལ། །བདེ་གསལ་མི་རྟོག་པའི་སྤྲིན་དཀར་ལངས་ན་ཨང་། །འོད་སྟོང་ཕྱོགས་བཅུ་རུ་སྤྲོ་བའི་ཉི་མ་བཞིན། །མཐའ་མེད་འགྲོ་ཀུན་གྱི་པདྨོའི་སྐྱེད་ཚལ་དུ། །འགག་མེད་སྙིང་རྗེ་ཡི་ཉི་མ་ཤར་ན་ཨང་། །སྐྱི་བསེར་རླུང་བོ་ཁོ་ཕྱོགས་ཀུན་འཕྱོ་བ་བཞིན། །གཞན་ཕན་འཕྲིན་ལས་ཀྱི་ཤུགས་འབྱུང་སྐྱི་བསེར་རླུང་། །ཕྱོགས་རིས་ཐོགས་རྡུགས་མེད་ཀུན་ལ་འཕྱོ་ན་ཨང་། །ལྷོ་ཕྱོགས་ནམ་མཁའ་ན་འབྲུག་ཅིག་ལྡིར་བ་བཞིན། །སྐལ་བཟང་གདུལ་བྱ་ཡི་མདོངས་ལྡན་དགའ་སྟོན་དུ། །ཟབ་རྒྱས་ལེགས་བཤད་ཀྱི་དབྱར་རྔ་ལྡིར་ན་503

ཨང་། །ཟིམ་བུའི་སྦྲང་ཆར་ཞིག་དལ་བུས་འབབ་པ་བཞིན། །དད་ལྡན་ཞིང་ས་རུ་བྱིན་རླབས་ཆར་བབས་ནས། །ཉམས་རྟོགས་ཡོན་ཏན་གྱི་མྱུ་གུ་འཁྲུངས་ན་ཨང་། །ཞེས་པ་འདི་ཡང་ཉིན་ཞིག་ནམ་མཁའ་མཐོན་པོའི་དབྱིངས་རུམ་ན་བྱ་རྒོད་ཅིག་ལྡིང་ཞིང་། ཕྱོགས་ཕྱོགས་ཀྱི་རི་རྩེའི་བར་སྣང་ལ་སྤྲིན་དཀར་གྱེན་དུ་འཕྱུར། ལྷོ་ཕྱོགས་ན་གཡུ་འབྲུག་ཅིག་ལྡིར་ཞིང་སྦྲང་ཆར་འབབ་པ། སྐྱི་སེར་རླུང་འཇམ་པོ་དལ་བུར་རྒྱུ་བ་སོགས་ཀྱིས་རྐྱེན་བྱས་ཡིད་ལ་འདི་ཤར་ཚེ་འཕྲལ་དུ་ཡེ་གེར་བྲིས་པའོ། །སྒྲུབ་ཁང་ཕྱི་རོལ་གྱི་མེ་ཏོག་སྣ་ཚོགས། །ཁ་དོག་སྨུག་པོར་གྱུར་འདབ་མ་ལྷུང་ནས། །མི་རྟག་རྣམ་འགྱུར་ནི་རང་བསྟན་བྱུང་། །མིག་གིས་མཐོང་ཡུལ་གྱི་སྤང་གཞོངས་ཚོགས་རྣམས། །ཁ་དོག་སེར་སྐྱར་སོང་འབྲས་བུ་ལྷུང་ནས། །མི་རྟག་རྣམ་འགྱུར་ནི་རང་ལ་བསྟན་བྱུང་། །ཐག་ཉེའི་བྱ་བྱེའུ་དང་རི་དྭགས་ཚོགས་རྣམས། །ཡུལ་ཕྱོགས་གཞན་དུ་སོང་ཤུལ་རྣམས་སྟོངས་ནས། །མི་རྟག་རྣམ་འགྱུར་ནི་རང་ལ་བསྟན་བྱུང་། །ས་དང་བར་སྣང་གི་སྲིན་བུའི་ཚོགས་རྣམས། །གཅིག་ཀྱང་མི་སྣང་ཡལ་སྒྲ་སྐད་ཉམས་ནས། །མི་རྟག་རྣམ་འགྱུར་ནི་རང་ལ་བསྟན་བྱུང་། །བྱ་བཏང་རྣལ་འབྱོར་པ་རང་གི་སྒྱུ་ལུས། །འདི་ཡང་དེ་བཞིན་དུ་མི་རྟག་འགྱུར་བས། །མི་རྟག་འཆི་བ་སོམས་དམ་པའི་ཆོས་གྱིས། །ཚེ་སྟོད་བཟང་བོ་ནི་ཡད་ཡུད་ཤོར་སོང་། །ཚེ་མཇུག་ཅིར་འགྱུར་ནི་རང་ལ་ཆ་མེད། །ད་ལྟ་གཞོན་དུས་སུ་དམ་པའི་ཆོས་གྱིས། །ལོ་ཡང་སྔ་མ་ནི་ཡད་ཡུད་ཤོར་སོང་། །ཕྱི་མ་ཅིར་འགྱུར་ནི་རང་ལ་504

ཆ་མེད། །ད་ལོའི་ལོ་ནང་འདིར་དམ་པའི་ཆོས་གྱེས། །ཟླ་བ་སྔ་མ་ནི་ཡད་ཡུད་ཤོར་སོང་། །ཕྱི་མ་ཅིར་འགྱུར་ནི་རང་ལ་ཆ་མེད། །ཟླ་བ་འདིའི་ནང་དུ་དམ་པའི་ཆོས་གྱིས། །ཁ་སང་ཉི་མ་ནི་ཡད་ཡུད་ཤོར་སོང་། །སང་ཉིན་ཅིར་འགྱུར་ནི་རང་ལ་ཆ་མེད། །དེ་རིང་ཉི་མ་ལ་དམ་པའི་ཆོས་གྱིས། །ད་ནངས་སྔ་དྲོ་ནི་ཡད་ཡུད་ཤོར་སོང་། །ཕྱི་དྲོ་ཅིར་འགྱུར་ནི་རང་ལ་ཆ་མེད། །ད་ལྟ་ད་ལྟ་རང་དམ་པའི་ཆོས་གྱིས། །ཞེས་པ་འདི་ཡང་སྟོན་དུས་རྩྭ་རྣམས་སེར་བོར་འགྲོ་བ་སོགས་ནམ་ཟླ་དུས་བཞིའི་འགྱུར་ལྡོག་མཐོང་བས་རྐྱེན་བྱས་རང་ལ་ཕན་ཕྱིར་བྲིས་པའོ།།ཕྱི་ཆོས་གོས་རྣམ་གསུམ་རྒྱན་གྱིས་མཇེས། །ནང་བསླབ་པ་རྣམ་གསུམ་ནོར་གྱིས་ཕྱུག །ཆོས་སྡེ་སྣོད་རྣམ་གསུམ་ཀུན་མཁྱེན་པའི། །རྗེ་བླ་མར་སྒོ་གསུམ་གུས་པས་འདུད། །རྗེ་དམ་པ་གོང་མའི་རྣམ་ཐར་བཞིན། །ཚེ་འདི་ཡི་བྱ་བ་བློ་ཡིས་བཏང་། །གནས་ངེས་མེད་འགྲིམས་པའི་རྣལ་འབྱོར་ངས། །ཆོས་གང་ཤེས་ཁ་ནས་གླུ་རུ་ལེན། །རྗེ་བདག་ཉིད་ཆེན་པོའི་བསྟན་ལ་ཞུགས། །བསྟན་འགྲོ་ལ་ཅི་ཕན་མཛད་མཁན་གྱེ། །ཁྱེད་ཆོས་མཐུན་དབང་བོ་སྦྱིན་པ་གཉིས། །ངའི་ཕན་པའི་སྙིང་གཏམ་འདི་ལ་ཉོན། །ཚེ་འདི་ཡི་བདེ་ལ་ཞེན་ཆགས་ནས། །ཚེ་ཕྱི་མ་མི་དྲན་འདིར་བདེའི་ཕྱིར། །ལྟོ་གང་བཟང་གོན་པ་གང་དྲོ་སྙམ། །ལས་དགྲ་འདུལ་གཉེན་སྐྱོང་བྱེད་མཁན་དེ། །གཟུགས་མི་རུ་འདུག་ཀྱང་ཕྱུགས་ལས་གླེན། །རྭ་505

མཇུག་མ་མེད་རུང་དུད་འགྲོ་དངོས། །མི་དེ་ལ་སྐྱེས་བུ་ཐ་ཤལ་ཟེར། །རྟེན་མི་ལུས་རྙེད་དཀའ་འཆི་བ་དང་། །མར་ངན་སོང་གསུམ་གྱི་སྡུག་བསྔལ་བསམས། །ཚེ་འདི་ཡི་བདེ་ལ་མ་ཆགས་པར། །ཚེ་ཕྱི་མར་ལྷ་མིའི་བདེ་བ་འདོད། །དེའི་དོན་དུ་མི་དགེ་བཅུ་བོ་སྤངས། །ལས་དགེ་བཅུ་དང་དུ་ལེན་མཁན་གྱི། །མི་དེ་ལ་སྐྱེས་བུ་ཆུང་ངུ་ཟེར། །སྤྱིར་ཁམས་གསུམ་འཁོར་བའི་སྡུག་བསྔལ་བསམས། །མཐོ་ལྷ་མིའང་བདེ་སྐྱིད་མེད་པར་ཤེས། །མར་འཁོར་བའི་གནས་ལ་ཞེན་པ་ལོག །ཡར་ཐར་བའི་གོ་འཕང་ཐོབ་ན་འདོད། །དེ་ཐོབ་ཐབས་བསླབ་གསུམ་ཉམས་ལེན་པའི། །མི་དེ་ལ་སྒྱེས་བུ་འབྲིང་ཞེས་ཟེར། །རང་འཁོར་བར་སྐྱེས་ནས་སྡུག་མྱོང་ལྟར། །མ་འགྲོ་བ་ཀུན་ཀྱང་དེ་འདྲ་སྙམ། །རང་གཅིག་པུ་ཐར་འདོད་བློ་སྤངས་ནས། །གཞན་མ་གྱུར་སེམས་ཅན་ཀུན་དོན་དུ། །ཡར་སངས་རྒྱས་གོ་འཕང་ཐོབ་འདོད་ནས། །བྱམས་སྙིང་རྗེ་བྱང་ཆུབ་སེམས་ཀྱི་སྒོས། །ལམ་ཕྱིན་དྲུག་བསྡུ་བཞི་སློབ་མཁན་གྱི། །མི་དེ་ལ་སྐྱེས་བུ་ཆེན་པོ་ཟེར། །སྤྱིར་སྐྱེས་བུ་ཆེ་འབྲིང་ཆུང་གསུམ་གྱིས། །དོན་གང་ཡང་བསྒྲུབས་ན་ཆོག་དུས་འདིར། །ཆོས་བྱང་ཆུབ་ལམ་རིམ་ཆེ་ཆུང་བཞིན། །བསྒྲུབ་ནུས་ན་བདེ་སྐྱིད་ཉི་མ་འཆར། །དོན་དེ་ཕྱིར་ཕྱི་མར་བདེ་འདོད་ན། །ཚེ་འདི་ཡི་བྱ་བ་བློ་ཡིས་ཐོངས། །གནས་ཤིན་ཏུ་དབེན་པའི་དགའ་ཚལ་དུ། །ཆོས་506

བྱང་ཆུབ་ལམ་རིམ་ཉམས་སུ་ལོངས། །མི་ངས་ཀྱང་ཉམས་ལེན་དེ་ལྟར་བྱས། །ཁྱེད་གཉིས་ཀྱང་དེ་ལྟར་མཛད་ན་ལེགས། །དོན་དེ་བཞིན་ཉམས་སུ་ལེན་པ་ལ། །གེགས་གོལ་ས་མེད་པའི་སྨོན་ལམ་འཚལ། །ཞེས་པ་འདི་ནི་སྡེ་བ་དབང་བོ་དང་དབུ་མཛད་སྦྱིན་པ་གཉིས་ལ་སྨྲས་པའོ།།ཀུན་རྫོབ་ཆོས་ཀྱི་གནས་ལུགས་དཔྱད་ཚེ་སྣང་སྟོང་གཟིགས་མོར་ལམ་ལམ་ལམ། །ཤེས་རབ་མཚོན་གྱིས་བདག་འཛིན་བཅད་ཚེ་སྟོང་ཉིད་དབྱེངས་སུ་ལྷོད་ལྷོད་ལྷོད། །གང་ཤར་རྣམ་རྟོག་ངོ་བོར་བལྟས་ཚེ་འཛིན་མེད་ཀློང་དུ་ཁྲོལ་ལོ་ལོ། །དོན་དམ་ཆོས་དབྱིངས་ངང་ལ་བཞག་ན་སྟོང་གསལ་ཁྱབ་གདལ་མེ་རེ་རེ །མཐའ་བྲལ་ཆོས་དབྱིངས་ཆེན་པོའི་ཀློང་ན་འཁོར་འདས་ལྟད་་་་་མོར་ཤིག་ཤིག་ཤིག །ཀུན་ཁྱབ་མཉམ་གཞག་མིག་གིས་བལྟས་ན་ཐམས་ཅད་སྒྲིབ་མེད་ས་ལ་ལ། །མ་རྟོགས་འགྲོ་ལ་སྙིང་རྗེ་སྐྱེས་དུས་མིག་ནས་མཆི་མ་ཤ་ར་ར། །སྟོང་ཉིད་སྙིང་རྗེའི་ཤུགས་ཀྱིས་བསྐྱོད་དུས་འགྲོ་དོན་ཡིད་ལ་ཝ་ལ་ལ། །ལུས་ངག་འགྲོ་བའི་དོན་ལ་བརྩོན་དུས་འདི་འདྲའི་མགུར་དབྱངས་ལྷང་ལྷང་ལྷང་། །ཞེས་པ་འདི་ཡང་ཉིན་ཞིག་ཡིད་ལ་ཤར་བ་ལྟར་བྲིས་པའོ།།བདག་པས་གཞན་གཅེས་བྱང་ཆུབ་སེམས། །མངའ་བ་རྣམས་ལ་གུས་ཕྱག་འཚལ། །གནོད་པ་བྱས་ཀྱང་ཕན་འདོགས་པའི། །སྐྱེས་མཆོག་རྣམས་ལ་སྐྱབས་སུ་མཆི། །སེམས་ཅན་མཐོང་507

ཐོས་ཐམས་ཅད་ལ། །ཕ་མ་བུ་ཚའི་འདུ་ཤེས་སྐྱེད། །སྡུག་བསྔལ་ཅན་ལ་སྙིང་རྗེ་དང་། །བདེ་བ་མེད་ལ་བྱམས་པ་སྒོམས།།ཁེ་དང་རྒྱལ་ཁ་གཞན་ལ་བྱིན། །གྱོང་དང་ཕམ་ཁ་རང་གིས་ལོངས། །བླངས་ཀྱང་ཚུར་ལ་ཁྲོ་གྱུར་ན། །ཕར་ལ་བྱམས་པ་ཆེན་པོ་སྒོམས། །བསྒོམས་ཀྱང་ཚིག་རྩུབ་སྨྲས་གྱུར་ན། །ཕར་ལ་འཇམ་པའི་གཏམ་སྙན་སྨྲོས། །སྨྲས་ཀྱང་སྐྱོན་མཚང་འབྲུ་གྱུར་ན། །ཕར་ལ་ཡོན་ཏན་བརྗོད་པར་བྱ།།བརྗོད་ཀྱང་ལག་གིས་བརྡུངས་གྱུར་ན། །ཕར་ལ་ཕྱག་འཚལ་བསྙེན་བཀུར་བྱ། །བྱས་ཀྱང་ལན་དུ་གནོད་བྱེད་ན། །ད་དུང་ཕན་ཐོགས་ཆེན་པོ་བྱ། །བྱས་པས་མི་ཕན་གསོད་ན་ཡང་། །ད་དུང་ཕན་སེམས་གཏོང་མི་བྱ། །སྐྱིད་ན་རང་བདེ་འགྲོ་ལ་ཐོངས། །འགྲོ་ཀུན་བདེ་བས་འཚོ་བར་སྨོན། །སྡུག་ན་གཞན་སྡུག་ཚུར་ལ་ལོངས། །འགྲོ་ཀུན་སྡུག་དང་བྲལ་བར་སྨོན། །ཆོས་འདི་རྒྱུད་ལ་ཡོད་ན་གཞན། །གང་ཡང་མེད་རུང་སངས་རྒྱས་འགྱུར། །ཆོས་འདི་རྒྱུད་ལ་སྐྱེས་པའི་མི། །དེ་ནི་གང་ན་གནས་ཀྱང་བདེ། །ཆོས་འདིའི་ཚིག་དོན་དྲན་ཙམ་གྱིས། །ཆགས་སྡང་སྐྱེས་པ་ཞི་བར་འགྱུར། །ཞེས་པ་འདི་ཡང་སློབ་བུ་བློ་བཟང་ཚུལ་ཁྲིམས་ཀྱིས་བློ་སྦྱོང་ཞིག་དགོས་ཞེས་བསྐུལ་ངོར་བྲིས་པའོ།།སྔོན་བྱོན་གྲུབ་ཐོབ་ཕོ་མོ་ཡིས། །དང་པོ་མཚན་ལྡན་བླ་མ་བཙལ། །ལུས་དང་སྲོག་ལ་མ་བལྟས་པར། །བསམ་དང་སྦྱོར་བས་508

ཚུལ་བཞིན་བསྟེན། །བླ་མ་དེས་ཀྱང་རྗེས་སུ་བཟུང་། །གདམས་ངག་ཟབ་མོ་མ་སྦས་པར།།དུས་གསུམ་སངས་རྒྱས་གཤེགས་ཤུལ་གྱི། །མ་ནོར་ལམ་བཟང་གསལ་བར་བསྟན། །བར་དུ་ལམ་དེ་བསྒོམ་པའི་དུས། །ཚེ་འདིའི་བྱ་གཞག་རྨང་ནས་བཤིག །འཇིག་རྟེན་ཆོས་བརྒྱད་རྡོག་བརྫིས་བྱས། །རྟག་ཏུ་རི་ཡི་བུ་བྱས་ཏེ། །ན་བུན་སྔོན་པོ་གོས་སུ་གྱོན། །བྲག་ཕུག་ཡུན་རིང་ཞྭ་ལྟར་བསྟེན། །ལྟོ་གོས་གཏམ་ལ་གྱོང་བསྐུར་ནས། །སྤང་ལ་ཕུར་བ་བཏབ་པ་ལྟར། །སྟན་གྱི་ཐོག་ཏུ་སྡོད་ཚུགས་ཤིང་། །ཡེངས་མེད་རྩེ་གཅིག་བསྒོམས་པའི་མཐུས། །བླ་མའི་གདམས་ངག་སྙིང་ལ་ཞུགས། །སྙིང་ལ་ཉམས་རྟོགས་ཉི་མ་ཤར། །ཐ་མ་ཤིན་ཏུ་བརྒལ་དཀའ་བའི། །སྲིད་པའི་ར་བ་དུམ་བུར་གཏུབས། །བདེ་ཆེན་ཐར་བའི་གྲོང་ཁྱེར་དུ། །ངོ་མཚར་ལྟས་བཟང་བཅས་ཏེ་གཤེགས། །གྲུབ་ཐོབ་གོང་མའི་རྣམ་ཐར་ལྟར། །བདག་ཀྱང་དང་པོ་བླ་མ་བསྟེན། །ངོ་མཚར་ཟབ་རྒྱས་གདམས་ངག་བླངས། །བར་དུ་ཚེ་འདི་བློ་ཡིས་བཏང་། །མེ་ཏོག་ལྗོན་ཤིང་བཀྲ་བའི་ལྗོངས། །བུང་བས་སྙན་པའི་སྒྲ་སྒོག་ཅིང་། །བྱ་བྱེའུ་འཕུར་ལྡིང་འཇོ་སྒེག་གཡོ། །རི་དྭགས་བག་ཕེབས་གནས་པའི་ས། །ཤིན་ཏུ་དབེན་པའི་དགའ་ཚལ་དུ།།གཅིག་པུར་ཉམས་ལེན་བྱས་པའི་མཐུས། །ད་ལྟ་བདེ་སྐྱིད་ཉི་མ་ཤར། །སློབ་བུ་རྣམས་ཀྱང་དེ་བཞིན་མཛོད། །ཅེས་པ་འདི་ཡང་སློབ་བུ་509

འགའ་རེས་ཡོ་ཀྱིས་སྔར་ཇི་ལྟར་མཛད། ངེད་རྣམས་ཀྱིས་ཇི་ལྟར་བྱ་ཟེར་ཚེ་སེམས་ལ་ཤར་བ་ལྟར་བྲིས་པའོ།།སྤྲང་ན་སོ་རྒས་པའི་དུས་འདིར། །ལུས་བསྐྱེད་པའི་དྲིན་ཅན་ཕ་མ། །གྲོགས་མཛའ་བཤེས་ཐམས་ཅད་རིམ་བཞིན། །ཚེ་ཕྱི་མའི་ལམ་ལ་ཞུགས་སོང་། །གཉེན་མཛའ་བཤེས་སྙིང་དང་འདྲ་བ། །དུས་ལན་གཅིག་འབྲལ་མི་ཕོད་རུང་། །དགྲ་འཆི་བདག་བསམ་ལོག་སླེབས་ནས། །ཀུན་དབང་མེད་གཏན་བྲལ་བྱས་སོང་། །དཔེ་ཚོང་འདུས་མགོན་པོ་བཞིན་དུ། །སྔར་ལྷན་ཅིག་ཡུད་ཙམ་འགྲོགས་ཀྱང་། །ཡུན་མི་རིང་སོ་སོར་གྱེས་ནས། །ད་འདུ་བའི་འབྲེལ་བ་ཆད་སོང་། །སེམས་ཆགས་པའི་གཉེན་བཤེས་བྲལ་ནས། །རང་གཅིག་པུར་ས་མཐར་འཁྱམས་ཚེ། །ཀུན་མི་རྟག་འགྱུར་ཚུལ་བསམས་པས། །ནང་སེམས་ལ་སྐྱོ་བ་སྐྱེས་སོང་། །ད་རང་ཡང་མྱུར་དུ་འཆི་ངེས། །སེམས་ཆགས་ཞེན་འཁྲི་བ་བཅད་ནས། །གནས་དབེན་པའི་དགའ་ཚལ་ཉམས་དགར། །ཆོས་སྒྲུབ་བཞིན་འཆི་བར་སྨོན་ནོ། །ཞེས་པ་འདི་ཡང་ཉིན་ཞིག་སེམས་ལ་ཤར་བ་ལྟར་བྲིས་པའོ།།རབ་ཡངས་ཐུགས་ཀྱི་འཆི་མེད་ལམ་ཡངས་སྤོར། །རབ་གསལ་མཁྱེན་པའི་རྟ་བདུན་དཀྱིལ་འཁོར་རྒྱས། །རབ་རིབ་རྨོངས་པའི་མུན་པ་རྩད་ནས་སངས། །རབ་འབྱམས་ཆོས་ཀུན་གཟིགས་པའི་བླ་མར་འདུད། །བྱང་ཆུབ་ལམ་རིམ་དར་གྱི་ཤམ་510

བུས་མཛེས། །མཛེས་པར་མ་ཟད་སྔགས་རིམ་ཏོག་གིས་མཚན། །མཚན་པའི་ཐུབ་བསྟན་རྒྱལ་མཚན་བསྒྲེངས་པའི་བུ། །བུ་བཟང་ཡིན་པས་ལེགས་བཤད་མགུལ་དར་སྒྲོན། །རྙེད་དཀའི་དལ་འབྱོར་མི་ལུས་རིན་ཆེན་གྲུ། །མཇལ་དཀའི་དགེ་བའི་བཤེས་གཉེན་མཉན་པ་གཉིས། །འཛོམ་དཀའ་ད་རེས་འཛོམས་པའི་དུས་སྐབས་འདིར། །བརྒལ་དཀའ་འཁོར་བའི་མཚོ་ལས་སྒོལ་རེ་རན། །མི་སྡུག་གཉེར་མའི་ཞགས་ནག་ལུས་ལ་བཀྲམ། །སྐྲ་དཀར་མཆེ་བ་རྣོན་པོས་སྤྱི་བོར་བཏབ། །ན་རྒ་ལྕེ་ཡིས་བཀྲག་མདངས་བཅུད་འཕྲོག་པའི། །འཆི་བདག་ཁ་རུ་ཆུད་ན་སྒོལ་མི་ནུས། །འཁོར་བའི་བཙོན་དོང་ནང་དུ་རྟག་པར་ཉལ། །ཉེས་སྤྱོད་མི་གཙང་བཤང་གཅིས་ལུས་ལ་གོས། །མི་འདོད་སྡུག་བསྔལ་ཆད་ལས་མྱོང་བཞིན་དུ། །ཞེ་བློ་བདེ་བར་སྡོད་པ་ཤིན་ཏུ་འཁྲུལ། །སྐྱེ་རྒ་ན་འཆིའི་ལམ་གྱི་བཞི་མདོར་ཉལ། །སྡུག་བསྔལ་གསུམ་གྱི་ཚ་གྲང་བཀྲེས་སྐོམ་མྱང་། །མ་རིག་དམུས་ལོང་འགྲོ་དྲུག་མ་རྣམས་ཀྱི། །སྡུག་གྲོགས་བྱས་ནས་བསྡད་ཀྱང་དགོས་པ་ཆུང་། །གང་ལ་མ་ཆགས་ཀུན་ལ་ཕན་པའི་ཕྱིར། །བྱམས་དང་སྙིང་རྗེ་བྱང་སེམས་གྲུ་གཟིངས་སྡོམ། །བསོད་ནམས་ཡེ་ཤེས་ཚོགས་གཉིས་དར་ཆེན་་ཕྱོར། །ཀུན་མཁྱེན་ནོར་བུ་ལེན་དུ་ད་ཆས་ཤིག །བརྩོན་འགྲུས་རླུང་གིས་ཚོགས་གཉིས་དར་ཆེན་སྐྱོད། །སྐྱོད་དང་མྱུར་དུ་སྒྲིབ་511

གཉིས་མཚོ་ལས་སྒྲོལ། །སྒྲོལ་ཐུབ་ཕྱིན་ཆད་སྐུ་གཉིས་ནོར་བུ་ལོན། །ལོན་པས་བདག་གཞན་དོན་གཉིས་འགྲུབ་པར་འགྱུར། །ཕྱི་རོལ་ཁ་བཏགས་འབུལ་མཁན་མང་མཆིས་ཀྱང་། །ལེགས་བཤད་ཁ་བཏགས་བློ་གྲོས་འདོམ་ལ་འཇལ། །བུ་ཡི་མགུལ་དུ་སྒྲོན་མཁན་པ་མིན་སུ། །བུ་ཁྱོད་འདི་འདྲའི་མགུལ་རྒྱན་གྱིས་དང་མཛེས། །ཞེས་པ་འདི་ཡང་སློབ་བུ་རྟོགས་ལྡན་འཇམ་དཔལ་ལ་སྤྲིངས་པའོ།།བདེ་ཆེན་ཆོས་དབྱིངས་ཕོ་བྲང་དུ། །བདེ་བར་བཞུགས་པའི་བླ་མ་ལ། །རབ་ཏུ་གུས་པས་ཕྱག་བྱས་ནས། །རྣལ་འབྱོར་བདེ་ལུགས་དབྱངས་སུ་ལེན། །བླ་མས་ངེས་དོན་བསྟན་ནས་བཟུང་། །གུ་ཡངས་ཡན་པ་བློ་རེ་བདེ། །ཆོས་རྣམས་བར་སྣང་འཇའ་ཚོན་བཞིན། །སེམས་ཀྱི་དབྱིངས་སུ་ཤར་བས་བདེ། །སེམས་ཉིད་ནམ་མཁའ་ཡངས་པ་ལྟར། །སྟོང་གསལ་མཐའ་དབུས་མེད་པས་བདེ། །མཉམ་རྗེས་སྣང་སེམས་རོ་གཅིག་འདྲེས། །ལྟད་མོ་ཅིར་ཡང་མཐོང་བས་བདེ། །འཁོར་འདས་ཐམས་ཅད་སེམས་སུ་རྫོགས། །སྲིད་ཞིའི་སྤང་བླང་བྲལ་བས་བདེ། །བསྒོམ་བྱ་སྒོམ་བྱེད་གཅིག་ཏུ་འདྲེས། །བསྒོམ་རྒྱུ་རྡུལ་ཙམ་མེད་པས་བདེ། །མི་བསྒོམ་སྙམ་ཡང་སྒོམ་དུ་སོང་། །བསྒོམ་ལ་རྒྱུན་འཆད་མེད་པས་བདེ། །དེ་ལྟར་མ་རྟོགས་འགྲོ་བ་ལ། །ཕྱོགས་མེད་སྙིང་རྗེ་སྐྱེས་པས་བདེ། །སྒྱུ་མ་མཁན་གྱི་སྤྲུལ་སྒྱུར་ལྟར། །ཞེན་མེད་འགྲོ་དོན་བྱས་512

པས་བདེ། །ནམ་ཞིག་སྒྱུ་ལུས་འཛིག་པའི་ཚེ། །འཆི་བ་ཆོས་སྐུར་གྲོལ་བས་བདེ། །ཆོས་སྐུའི་དབྱེངས་ལས་མ་གཡོས་བཞིན། །གཟུགས་སྐུས་འགྲོ་དོན་འོང་བས་བདེ། །ཚེ་འདིར་བདེ་ཞིང་ཕྱི་མར་སྐྱིད། །ཀུན་ཀྱང་འདི་ལྟར་བདེ་བར་སྨོན། །ཞེས་པ་འདི་ཡང་དད་བརྩོན་ཤེས་རབ་སྙིང་རྗེ་དང་ལྡན་པའི་སློབ་བུ་སངས་རྒྱས་དོན་གྲུབ་ཀྱིས་བདེ་ཞུས་བྱས་པའི་་་་་་་་་་སྐབས་སེམས་ལ་ཤར་བ་ལྟར་ཡི་གེར་བྲིས་པའོ།།རྗེ་བླ་མ་རྒྱལ་བ་སྲས་བཅས་རྣམས། །སྤྱིར་འགྲོ་དྲུག་ཡོངས་ལ་ཐུགས་རྗེས་གཟིགས། །སྒོས་བདག་ལ་རེ་ལྟོས་བྱེད་མཁན་གྱི། །རྒྱུད་སྨིན་ཀྱང་གྲོལ་བར་བྱིན་གྱེས་རློབས། །སྤྲང་བདག་གིས་ཆོས་མང་མི་ཤེས་ཀྱང་། །རང་གང་ཤེས་གོ་ཚད་དབྱངས་སུ་ལེན། །ཁྱེད་ཤེས་པ་རྣམས་ལའང་གསལ་འདེབས་དགོས། །ཆོས་ཤེས་རུང་གུས་པའི་ཚུལ་གྱེས་ཉོན། །རྟེན་དལ་འབྱོར་མི་ལུས་ཐོབ་དུས་འདིར། །ཡར་སངས་རྒྱས་ཞིང་དུ་འགྲོ་བ་དང་། །མར་ངན་སོང་གནས་སུ་འགྲོ་བ་ཡི། །དབང་གཉིས་ཀ་རང་གི་ལག་ན་ཡོད། །དུས་ཡང་ཡང་རྙེད་དཀའི་མི་ལུས་འདི། །ཡུན་མི་རིང་མྱུར་དུ་འཇིག་པར་ངེས། །ཁོང་འཆི་བདག་ཕོ་ཉ་སླེབས་པའི་ཚེ ཚེ་འདི་རུ་ཞག་གཅིག་སྡོད་དབང་མེད། །རང་ཤི་ཚེ་འཁོར་བར་སྐྱེ་བའི་རྒྱུ། །ལས་ཉོན་མོངས་གཉིས་ཀྱི་གཞན་དབང་གིས། །སྐྱེས་ཕྱིན་ཆད་བདེ་བའི་གོ་སྐབས་མེད། །ད་འཁོར་བར་ཕྱི་ཕྱག་འཚལ་རེ་513

རན། །ལས་ཉོན་མོངས་དབང་གིས་འཁོར་བར་སྐྱེས། །སྡུག་སྣ་ཚོགས་མྱོང་བའི་འགྲོ་བ་ཀུན། །ཚེ་སྔོན་མ་རང་གི་ཕ་མར་གྱུར། །ཁོང་རྣམས་ཀྱང་ཡལ་བར་འདོར་མི་རུང་། །རང་འཁོར་བའི་སྡུག་བསྔལ་འདི་ལས་ཐར། །གཞན་ཐར་བའི་བདེ་ལ་འགོད་པ་ལ། །སྐྱོན་ཀུན་ཟད་ཡོན་ཏན་ཀུན་ལྡན་གྱི། །མཆོག་སངས་རྒྱས་གོ་འཕང་ཐོབ་པ་དགོས། །དེ་ཐོབ་ཐབས་རྒྱ་ཆེ་གྲངས་མང་ཡང་། །མདོར་བསྡུས་ན་མི་དགེའི་སྡིག་པ་སྤངས། །ལས་དགེ་བ་བསྒྲུབ་པ་འདི་ཀ་ཡིན། །ལས་མི་དགེའི་སྡིག་པ་མ་སྤངས་ན།།མཆོག་སངས་རྒྱས་ཐོབ་པ་ཕར་ལ་ཞོག །ཡར་ལྷ་མིའི་གོ་འཕང་ཐོབ་མི་འགྱུར། །མར་ངན་སོང་ངན་འགྲོའི་རིགས་སུ་སྐྱེ། །ལས་དཀར་བོ་དགེ་ལ་འབད་གྱུར་ན། །ཚེ་འདིར་ཡང་བདེ་ལ་ཕྱི་མར་སྐྱིད།།དུས་རིང་མིན་མྱུར་དུ་སངས་རྒྱས་ནས། །མ་འགྲོ་བ་ཡོངས་ལ་ཕན་ཐོགས་འགྱུར། ་།དོན་དེ་ཕྱིར་ཆགས་སྡང་རྨོངས་གསུམ་སྒོས།།ལས་མི་དགེ་བཅུ་སོགས་སྡིག་མ་བྱེད། །སྡིག་སྔར་བྱས་རྣམས་ལ་བཤགས་པ་དང་། །ད་ཕྱིན་ཆད་མི་བྱེད་སྡོམ་སེམས་གྱིས། །དེ་བྱས་ན་སྔར་བྱས་སྡིག་པ་འདག །བྱམས་སྙིང་རྗེ་བྱང་ཆུབ་སེམས་ཀྱི་སྒོས། །ལས་དགེ་བ་བཅུ་སོགས་ཆོས་ལ་འབོད། །ཆོས་སྔར་བྱས་རྣམས་ལ་དགའ་བ་དང་། །ད་ཕྱིན་ཆད་བྱེད་པའི་བློ་རྒྱ་སྐྱེད། །དེ་བྱས་ན་སྔར་བྱས་དགེ་བ་འཕེལ། །ཆོས་གང་བྱས་མཇུག་ཏུ་བསྟན་514

འགྲོ་ལ། །སྤྱིར་ཕན་པའི་བསྔོ་སྨོན་གང་ཤེས་དང་། །སྒོས་རང་ཉིད་མ་གྱུར་འགྲོ་དོན་དུ། །སངས་མྱུར་དུ་རྒྱས་པའི་བསྔོ་སྨོན་གྱིས། །དོན་དེ་ལྟར་མཛད་ན་གནས་སྐབས་བདེ། །མཐར་སངས་རྒྱས་ཐོབ་པར་རྒྱལ་བས་གསུངས། །གསུང་ཚད་མར་ཟུངས་ལ་ཉམས་སུ་ལོངས། །ཆོས་དེ་བཞིན་ཉམས་སུ་ལེན་མཁན་ལ། །རྗེ་རྩ་བརྒྱུད་བླ་མས་བྱིན་གྱིས་རློབས། །ལྷ་ཡི་དམ་ཚོགས་ཀྱིས་དངོས་གྲུབ་སྩོལ། །མ་མཁའ་འགྲོ་སྲུང་མས་བུ་བཞིན་སྐྱོངས། །གཏམ་འདི་ལས་བྱུང་བའི་དགེ་ཚོགས་རྣམས། །མ་འགྲོ་བ་ཡོངས་ལ་ཕན་ཕྱིར་བསྔོ། །ཀུན་གནས་སྐབས་བདེ་ཞིང་སྐྱིད་པ་དང་། །མཐར་རྣམ་མཁྱེན་སངས་རྒྱས་མྱུར་ཐོབ་ཤོག །ཅེས་པ་འདི་ཡང་དད་གཏོང་སོགས་འཕགས་པའི་ནོར་བདུན་གྱིས་ཕྱུག་པའི་སློབ་བུ་སྒར་དཔོན་དབང་རྒྱལ་ནོར་བུ་ལ་སྨྲས་པའོ།།བསླུ་མེད་གཏན་གྱི་སྐྱབས་གནས་མཆོག་གསུམ་དང་། །དཔག་མེད་ཡོན་ཏན་འབྱུང་གནས་རྩ་གསུམ་ལྷ། །ཐོགས་མེད་འཕྲིན་ལས་སྒྲུབ་པའི་ཆོས་སྐྱོང་རྣམས། །ཟླ་མེད་རྩ་བའི་བླ་མའི་རྣམ་འཕྲུལ་དུ། །གོ་ནས་སྐྱབས་གཅིག་བླ་མ་དམ་པ་ལ། །སྙིང་ནས་རྩེ་གཅིག་གུས་པས་ཕྱག་བྱས་ནས། །སྐལ་བཟང་ཚེ་གཅིག་སངས་རྒྱས་འདོད་རྣམས་ལ། །གདམས་ངག་མཆོག་ཅིག་བཤད་ཀྱིས་གུས་པས་ཉོན། །འཁོར་འདས་ཆོས་ཀུན་ངོ་བོ་མཁའ་ལྟར་སྟོང་། །སྟོང་བཞིན་རྣམ་པ་སྣང་བ་རྨི་ལམ་འདྲ། །རྨི་ལམ་སྣང་བ་515

སེམས་ལས་བྱུང་བ་ལྟར། །འཁོར་འདས་ཆོས་རྣམས་རང་གི་སེམས་ལས་བྱུང་། །སེམས་ཀྱི་ངོ་བོ་མཁའ་ལྟར་ཡེ་ནས་སྟོང་། །སྟོང་གསལ་སེམས་ཀྱི་མཁའ་ཀློང་ཡངས་པ་རུ། །ཆོས་རྣམས་རྒྱ་མཚོ་དྭངས་པའི་ཟླ་གཟུགས་ལྟར། །འགག་མེད་ཤར་ཞིང་གང་ཤར་འཛིན་པ་མེད། །སྣང་བཞིན་སྟོང་ལ་སྟོང་བཞིན་སྣང་བ་ཡི།།སྣང་སྟོང་ཐབས་ཤེས་ཟུང་འཇུག་ཡངས་པའི་ལམ། །མཉམ་རྗེས་སྣང་སེམས་དབྱེ་རུ་མ་མཆིས་པས། །རྣམ་པ་ཀུན་གྱི་མཆོག་ལྡན་སྟོང་བ་ཉིད། །དེ་ཡི་ངང་ལ་མཉམ་པར་འཇོག་ཙ་ན། །ནམ་མཁའ་བཞིན་དུ་མཐའ་དབུས་མེད་པར་ཞོག །བར་སྣང་བཞིན་དུ་ངོས་བཟུང་མེད་པར་ཞོག །ས་གཞི་བཞིན་དུ་གཡོ་འགུལ་མེད་པར་ཞོག །དེ་ལྟར་མཉམ་པར་བཞག་ན་ནོར་བུ་ལས། །འདོད་དགུ་འབྱུང་ལྟར་འགྲོ་ལ་སྙིང་རྗེ་དང་། །སྟོབས་དང་མི་འཇིགས་མི་བརྗེད་གཟུགས་ལ་སོགས། །སངས་རྒྱས་ཡོན་ཏན་གང་ཡིན་ཐམས་ཅད་འབྱུང་། །སྔོན་བྱོན་གྲུབ་ཐོབ་ཕོ་མོ་མཁའ་ལྡིང་གིས། །སྣང་སྟོང་ཟུང་འཇུག་ཡངས་པའི་གཤོག་ཟུང་བརྒྱངས། །ཁམས་གསུམ་འཁོར་བའི་གཡང་ས་རབ་བཅད་ནས། །ཀུན་མཁྱེན་མཁའ་ཀློང་ཡངས་པར་འཕུར་ནས་སོང་། །ཁ་མིག་ཡར་ལྟ་སྐལ་བཟང་ཁྱུང་ཕྲུག་རྣམས། །འཇིག་རྟེན་ཆོས་བརྒྱད་སྒོང་ཤུན་རྡོག་བརྫིས་ཐོངས། །དབེན་པའི་བྲག་ལ་རྔ་རྩ་ལེགས་གཏོད་ལ། །ཟུང་516

འཇུག་འདབ་གཤོག་རྒྱོངས་ལ་ད་འཕུར་ཅིག །བདག་སེམས་དྲི་མེད་རབ་དཀར་གངས་རི་ལ། །སྟོང་གསལ་འཛིན་མེད་ཉི་འོད་ལྷུང་བའི་མོད། །སྔར་བས་ཉམས་རྟོགས་འོད་དཀར་ཆེས་ཆེར་གསལ། །གླུ་དབྱངས་སྙན་པའི་ཆུ་རྒྱུན་ལྷུང་ལྷུང་བབས། །འདི་ཉིད་གདུལ་བྱའི་ཞིང་ལ་འགྲེམ་ནུས་ན། །ཉམས་རྟོགས་ཡོན་ཏན་འབྲས་བུ་ཅི་ཡང་འཁྲུངས། །ཉོན་མོངས་ཚད་པས་གདུངས་པས་འཐུང་ནུས་ན། །དུག་ལྔའི་ཚ་གདུང་སེལ་བར་གདོན་མི་ཟ། །འདི་ལྟར་ཉམས་སུ་ལེན་པའི་སྐལ་བཟང་གིས། །རིང་མིན་མྱུར་དུ་ཆོས་སྐུ་མངོན་གྱུར་ནས། །ཆོས་སྐུའི་དབྱིངས་ལས་གཡོ་བ་མེད་བཞིན་དུ། །གཟུགས་སྐུ་གཉིས་ཀྱིས་འགྲོ་དོན་བྱེད་པར་ཤོག །ཅེས་པ་འདི་ཡང་སློབ་བུ་སྐལ་ལྡན་རང་གྲོལ་ལ་སྤྲིངས་པའོ།།དམར་སེར་མེ་ཏོག་རྒྱས་ནས། །ཟིལ་མངར་བཅུད་བཟང་མྱོང་དུས། །བ་མོ་ཕོག་ན་མི་རུང་། །དེ་ལ་བརྟེན་པའི་བུང་བ། །ལྷོ་སྤྲིན་རོགས་སུ་སྒོན་ཅིག །སྔོ་ལྗང་སྙེ་མ་འཁྲུངས་ནས། །འབྲས་བུ་སྨིན་པ་ཟ་དུས། །སེར་བ་ཕོག་ན་མི་རུང་། །དེ་ལ་བརྟེན་པའི་ཞིང་བདག །སྔགས་འཆང་རོགས་སུ་སྒོན་ཅིག །མཐོ་རིས་བུ་མོར་འགྲོགས་ནས། །འདོད་དགུའི་གར་གྱིས་རྩེ་དུས། །སྦྱིན་སྐྱེས་བྱུང་ན་མི་རུང་། །དེ་ལ་བརྟེན་པའི་ལྷ་བུ། །དཔུང་བཞི་རོགས་སུ་སྤྲོན་ཅིག །དལ་འབྱོར་མི་ལུས་ཐོབ་ནས། །དམ་པའི་ལྷ་ཆོས་བྱེད་517

དུས། །འཆི་བདག་བྱུང་ན་མི་རུང་། །དེ་ལ་བརྟེན་པའི་རང་སེམས། །ཚེ་ལྷ་རོགས་སུ་སྒོན་ཅིག །ཚེ་དཔག་མེད་ཀྱི་ཐུགས་རྗེས། །ཚེ་རིང་ནད་མེད་བྱུང་ན། །ཚེ་འདིའི་བྱ་བ་མ་བྱེད། །ཚེ་་དང་སྒྲུབ་པ་སྙོམས་དང་། །ཚེ་རབས་གཏན་དུ་བདེ་ཡོང་། །ཞེསཔ་འདི་ཡང་ཉིན་ཞིག་ཡིད་ལ་ཤར་བ་ལྟར་བྲིས་པའོ། །ཕ་ཡུལ་ལ་ཞེན་ཆགས་ནི་མ་བྱས། །མི་ཡུལ་གྱི་དབེན་པ་རྣམས་བསྟེན་སོང་། །བསྟེན་དུས་སུ་རྣམ་གཡེང་ནི་མ་བྱས། །ཟབ་རྒྱས་ཀྱི་གདམས་པ་རྣམས་བསྒོམས་སོང་། །བསྒོམས་པའི་ཚེ་གོལ་ས་རུ་མ་ཤོར། །ས་ལམ་གྱི་གྲོལ་རྟགས་རྣམས་ཤར་སོང་། །ཡུལ་ཕྱོགས་ཀྱང་གཅིག་ཏུ་རང་མ་བསྡད། །ཕྱོགས་མེད་ཀྱི་རྒྱལ་ཁམས་ལ་ལངས་སོང་། །སོང་བའི་ཚེ་འདོད་ཡོན་དང་ཕྲད་ཀྱང་། །རླུང་བོ་བཞིན་ཆགས་མེད་དུ་བཞུད་སོང་། །འགྲོ་བའི་ཚེ་རྒྱལ་ཁམས་ལ་བལྟས་པས། །ལྟད་མོ་ཡང་སྣ་ཚོགས་ཤིག་མཐོང་སོང་། །གཞན་སྐྱོན་ཡང་མང་པོ་ཞིག་མཐོང་བས། །རང་སྐྱོན་ཡང་ཡོད་པ་རྣམས་ཚོར་སོང་། །ཚོར་བའི་ཚེ་གབ་ནས་རང་མ་བཞག །མི་གཙང་བཞིན་ཕྱི་རོལ་ཏུ་བཏོན་སོང་། །འདྲིས་མེད་ཀྱི་ཡུལ་ཕྱོགས་སུ་འཁྱམས་དུས། །སྐྱིད་སྡུག་ཀྱང་མང་བོ་ཞིག་མྱངས་སོང་ རོ་སྙོམས་ཀྱི་སྤྱོད་པ་རང་བྱས་ནས།།ཆགས་སྡང་ལ་འབུར་འཇོམས་རང་བཏང་སོང་། །ཆོས་ཕྱིར་དུ་ཤི་ན་ཡང་རུང་སྙམ། །ལུས་སྲོག་518

ཀྱང་ཆོས་ཕྱིར་དུ་དོར་སོང་། །ཁ་ཙམ་མིན་སྙིང་ནས་རང་དོར་བས། །ལྟོ་གོས་ཀྱི་འཇིགས་པ་དང་བྲལ་སོང་། །སྐྱིད་སྡུག་ལ་གདམ་ཁ་ནི་མ་བྱས། །གང་བྱུང་ཀུན་ལམ་དུ་རང་ཁྱེར་སོང་། །སྡུག་བསྔལ་ཀྱང་བདེ་བ་རུ་ཤར་བས། །རྣལ་འབྱོར་ངས་སྐྱིད་གླུ་རང་བླངས་སོང་། །ཞེས་པ་འདི་ཡང་མི་འགའ་རེས་འདྲིས་མེད་ཀྱི་ཡུལ་ཕྱོགས་འགྲིམ་དུས་ཅི་འདྲ་བྱས་སོགས་དྲིས་པའི་ཚེ་ཡིད་ལ་ཤར་བ་ལྟར་ཡི་གེར་བྲིས་པའོ། །ཆོས་ཀུན་སྒྱུ་མ་ལྟ་བུར་ཤེས། །ཆོས་དབྱིངས་སྟོང་གསལ་ངང་ལ་བཞུགས།།ཆོས་རྗེ་བླ་མའི་ཞབས་ལ་འདུད། །ཆོས་བརྒྱད་རྟོག་པ་འགག་ཏུ་གསོལ། །ཉོན་དང་ཚོགས་དྲུག་རང་གྲོལ་བ། །རྙེད་དང་མ་རྙེད་བདེ་མི་བདེ། །སྙན་དང་མི་སྙན་བསྟོད་སྨད་ལ། །འཇིག་རྟེན་ཆོས་བརྒྱད་མི་ཟེར་རམ། །ཆོས་བརྒྱད་བཟང་ངན་གང་བྱུང་ལ། །བླང་དོར་ཆགས་སྡང་དགའ་མི་དགའི། །རྣམ་པར་རྟོག་པ་ཡོད་རིང་ལ། །ཆོས་པ་ཡིན་སྙམ་མ་སེམས་ཤིག །རྨི་ལམ་བདེ་སྡུག་དར་རྒུད་རྣམས། །རྨིས་པའི་དུས་ཀྱང་རང་བཞིན་མེད། །སད་ཀྱང་བདེན་པར་མ་གྲུབ་པ། །ཤེས་ནས་དགའ་སྡུག་མེད་པ་ལྟར། །རྙེད་དང་མི་རྙེད་བདེ་མི་བདེ། །གང་འདྲ་བྱུང་ཡང་དགའ་མི་དགའི། །རྣམ་པར་རྟོག་པ་མ་སྐྱེས་པར། །རྨི་ལམ་གནས་སྐབས་ཙམ་དུ་སོམས། །བྲག་ཆའི་སྒྲ་དབྱངས་བཟང་ངན་ལ། །གྲགས་པའི་དུས་ཀྱང་རང་བཞིན་མེད། །དར་ཅིག་གྲགས་519

ནས་ཡལ་འགྲོ་བ། །ཤེས་ནས་དགའ་སྡུག་མེད་པ་ལྟར། །སྙན་དང་མི་སྙན་བསྟོད་སྨད་སྒྲ། །གང་འདྲ་གོ་ཡང་དགའ་མི་དགའི། །རྣམ་པར་རྟོག་པ་མ་སྐྱེས་པར། །བྲག་ཆ་བཞིན་དུ་ཁྱེར་ལ་ཐོངས། །འཇའ་ཚོན་རི་མོ་གང་ཤར་ཡང་། །ཐམས་ཅད་ནམ་མཁའི་དབྱིངས་ནས་ཤར། །ནམ་མཁའ་སྟོང་བ་ཡངས་དོག་དང་། །འཕོ་འགྱུར་མེད་པར་གནས་པ་ལྟར། །ཆོས་བརྒྱད་རྣམ་རྟོག་གང་ཤར་ཡང་། །ཐམས་ཅད་སེམས་ཀྱི་དབྱིངས་ནས་ཤར། །སེམས་ཉིད་སྟོང་གསལ་ཆོས་དབྱེངས་ཀྱི། །ངང་དུ་ཤེས་པ་གློད་ལ་ཞོག །བཞག་ཚེ་དགའ་སྡུག་རྣམ་རྟོག་རྣམས། །སེམས་ཉིད་འོད་གསལ་དབྱིངས་སུ་ནུབ། །འོད་གསལ་ངང་དུ་དགའ་ཡལ་ལེ། །གནས་ན་རྨད་བྱུང་སྐལ་བ་བཟང་། །ཆོས་རྒྱལ་རྟོག་པ་འགགས་ཙ་ན། །ཆོས་ཀྱང་རྣམ་དག་འོངས་པས་ན། །ཆོས་པའི་གྲལ་དུ་ཆུད་པ་ཡིན། །ཆོས་བཞིན་བྱེད་ན་དེ་ལྟར་མཛོད། །ཅེས་པ་འདི་ཡང་ཉིན་ཞིག་ཆོས་བརྒྱད་གདོན་གྱིས་ཡིད་བསྐྱོད་ནས་དགའ་མི་དགའི་རྟོག་པ་མང་བོ་བྱུང་དུས་རང་ཉིད་ལ་ཕན་་་་་་་ཕྱིར་བྲིས་པའོ།། ་བྱ་བཏང་སྤྱོན་པ་གཏད་མེད་བདག་གི །ལྟ་བ་ངོས་བཟུང་གཏད་སོ་མི་འདུག །གཏད་སོ་མེད་པས་བསྒོམ་རྒྱུ་མི་འདུག །བསྒོམ་རྒྱུ་མེད་པས་ཤོར་རྒྱུ་མི་འདུག །ཤོར་རྒྱུ་མེད་པས་འདུ་རྒྱུ་མི་འདུག །འདུ་རྒྱུ་མེད་པས་འབྲལ་རྒྱུ་མི་འདུག །འདུ་འབྲལ་520

མེད་པས་ནམ་མཁའ་ལྟ་བུའི། །ཏིང་ངེ་འཛིན་ལ་ངང་གིས་གནས་སོང་། །རྒྱུན་འཆད་མེད་པའི་སྒོམ་ཞིག་འབྱུང་བ། །ཆོས་རྒྱལ་ཝང་གི་བཀའ་དྲིན་ལགས་སོ། །སངས་རྒྱས་ལས་ཀྱང་བཀའ་དྲིན་ཆེ་བྱུང་། །དྲིན་ལན་སྒྲུབ་པའི་མཆོད་པ་འབུལ་ལོ། །སྒྲུབ་པ་སྙིང་བོར་བྱེད་པའི་དུས་སུ། །རྩ་བརྒྱུད་བླ་མའི་བྱེན་གྱིས་རློབས་ཤིག །ཡི་དམ་ལྷ་ཡིས་དངོས་གྲུབ་སྩོལ་ཅིག །མཁའ་འགྲོ་སྲུང་མས་བར་ཆད་སྲུངས་ཤིག །མྱུར་དུ་ཆོས་སྐུ་མངོན་དུ་བྱས་ཏེ། །གཟུགས་སྐུ་འགྲོ་བའི་དོན་ལ་བྱུང་ནས། །ནམ་མཁའི་མཐའ་མཉམ་འགྲོ་བ་ཡོངས་ལ། །ཕན་ཐོགས་རྒྱ་ཆེན་འབྱུང་བར་གྱུར་ཅིག །ཅེས་པ་འདི་ཡང་བྲིས་པའོ།། ་ལྷར་བཅས་འགྲོ་བའི་གཙུག་རྒྱན་ཡིད་བཞིན་ནོར། །བཤད་སྒྲུབ་རྒྱལ་བསྟན་གསལ་བྱེད་ཉི་མ་མཆོག །ལུང་རྟོགས་ཡོན་ཏན་མི་ཟད་རྒྱ་མཚོའི་གཏེར། །འགྲོ་བ་ཡོངས་ཀྱི་མ་འདྲིས་མཛའ་བཤེས་ཆེ། །བླ་མར་འོས་ཀྱང་སློབ་མའི་ཚུལ་འཛིན་པའི། །ཕ་བས་ལྷག་པའི་སྐལ་ལྡན་སྙིང་གི་བུ། །མཚན་སྙན་གང་ཤར་རང་གྲོལ་ཞེས་བྱ་བའི། །ཞབས་ཀྱི་པདྨོ་དྲི་མ་མེད་དྲུང་དུ། །ཕྱོགས་མེད་རྒྱལ་ཁམས་ཡངས་པའི་ས་ཕྱོགས་སུ། །ཆགས་མེད་རླུང་ལྟར་རྒྱུ་བའི་བྱ་བཏང་བ། །འདོ་མེད་སྙོམ་ལས་སྨྱོན་པའི་གར་མཁན་གྱིས། །ཟོལ་མེད་སྒོ་གསུམ་གུས་པས་འདི་སྐད་ཞུ། །མགོན་ཁྱོད་521

གཟུགས་སྐུ་རབ་ཏུ་བདེ་ངོས་ནས། །རིན་ཆེན་དང་པོ་ལ་སོགས་སྐྱེས་བཟང་དང་། །ཞལ་གསུང་ཚིགས་སུ་བཅད་པའི་གླེགས་བུ་་བཅས། །འབྱོར་བས་དངོས་མཇལ་ལྟ་བུའི་དགའ་སྤྲོ་ཤར། །ཕྲན་ཡང་རྩ་གསུམ་ལྷ་ཡི་ཐུགས་རྗེ་ཡིས། །ས་ཆུ་འཕྲོད་ཅིང་སྒྱུ་མའི་ལུས་པོ་བདེ། །དམ་པ་ཁྱེད་དང་གཞན་གྱི་སྐུ་དྲིན་གྱིས། །མཐུན་རྐྱེན་འཛོམ་ཞིང་དགེ་སྦྱོར་འཕེལ་བར་མཆིས། །ཆེད་གསོལ་མགོན་ཁྱོད་བྱང་ཕྱོགས་གདུལ་བྱ་ཡི། །དོན་དུ་ཡུན་རིང་བཞུགས་པའི་ཐུགས་འདུན་དང་། །ཞབས་བརྟན་རིམ་གྲོ་ལོ་རེ་བཞིན་དུ་བསྒྲུབས། །ཉམས་ལེན་ཆུ་བོའི་རྒྱུན་བཞིན་མཛད་པར་ཞུ། །གང་ནུས་ཆོས་བྱེད་བདག་གིས་མགོན་ཁྱོད་ཀྱིས། །གང་གསུང་ཐམས་ཅད་མི་བརྗེད་སེམས་ལ་འཇོག །གངས་ལྗོངས་བསྟན་པའི་གསལ་བྱེད་ཁྱེད་ཀྱིས་ཀྱང་། །གང་ཞུས་ནང་ལྟར་མཛོད་ཅེས་ཐལ་མོ་སྦྱོར། །ཐུགས་ཡིད་གཅིག་ཏུ་འདྲེས་པའི་དཔོན་སློབ་རྣམས། །རྣམ་མཁྱེན་གོ་འཕང་མ་ཐོབ་དེ་སྲིད་དུ། །དུ་མའི་སྐྱེ་བ་བཟང་བོ་ལེན་པའི་ཚེ། །ཚེ་རབས་ཀུན་ཏུ་མཇལ་བའི་སྨོན་ལམ་འཚལ །ཞེས་པ་འདི་ཡང་བྱང་ཕྱོགས་གདུལ་བྱའི་གཙུག་རྒྱན་མཚན་ཡོངས་གྲགས་བླ་མ་གནས་བརྟན་ནམ།གསང་མཚན་གང་ཤར་རང་གྲོལ་ཏུ་འབོད་པས་གསུང་ཤོག་ཅིག་གི་འབྱོར་ལན་དུ་བྲིས་ནས་ཕུལ་་་་་་བའོ།།བྱ་བཏང་རི་བ་ཁུ་བྱུག་སྔོན་མོ་ང་། །རི་ཁྲོད་དབེན་པའི་ལྗོན་ཤིང་ར་བ་ནས། །གང་ཤེས་ཉམས་ལེན་འཕུར་ལྡིང་གཡོ་522

བཞིན་དུ། །ལེགས་བཤད་སྐད་སྙན་ལྷང་ལྷང་འབྱེན་ལ་སྤྲོ། །ཡོངས་འཛིན་བླ་མས་བསྐྱངས་པའི་རྒོད་ཕྲུག་ཁྱོད། །ཐོས་བསམ་གཤོག་བརྒྱངས་མདོ་རྒྱུད་བསྟན་བཅོས་མཁར། །འཕུར་ནས་ཡ་མཚན་ལྟད་མོ་ཅི་ཡང་མཐོང་། །ད་ནི་བསྒོམ་བྱའི་གཟན་ལ་རུབ་པ་མཚར། །མཚན་ལྡན་བླ་མ་སྐུ་བཞིའི་གངས་རི་ལ། །མོས་གུས་གསོལ་འདེབས་ཉི་མ་མ་ཤར་ན། །བྱེན་རླབས་ཆུ་རྒྱུན་གཙང་མ་མི་འབྱུང་བས། །མོས་གུས་གསོལ་འདེབས་འོད་ཀྱིས་ལན་བརྒྱར་བཞུས། །བྱམས་དང་སྙིང་རྗེ་བྱང་སེམས་རྟར་ཞོན་ནས། །གཞན་ཕན་དཀྱུས་ཐག་ཡང་ཡང་མ་བཅད་ན། །ལྷ་མིའི་ཁྲོམ་ལ་ལྟད་མོ་མི་འབྱུང་བས། །གཞན་ཕན་དཀྱུས་ཐག་ཡང་དང་ཡང་དུ་ཆོད། །རང་ལུས་ལྷ་སྐུ་རྒྱལ་པོའི་གདན་ས་ལ། །འགྱུར་བ་མེད་པའི་རྒྱལ་སྲིད་མ་བཟུང་ན། །མཁའ་འགྲོའི་འཁོར་འབངས་དབང་དུ་མི་འདུ་བས། །བསྐྱེད་རིམ་རྒྱལ་ས་འདི་ཉིད་རྟག་ཏུ་ཟུངས། །རྩ་རླུང་ཐིག་ལེའི་གཤག་ཤིང་བཟང་བོ་ལ། །ཨ་ཤད་གཏུམ་མོའི་མེ་ཞིག་མ་སྦར་ན། །བདེ་དྲོད་མེ་དཔུང་རང་འབར་མི་འབྱུང་བས། །བུམ་ཅན་རླུང་གིས་གཏུམ་མོའི་བདེ་དྲོད་སྦོར། །སེམས་ཉིད་སྟོང་གསལ་ནམ་མཁའ་ཡངས་པ་ལ། །རྣམ་རྟོག་སྤྲིན་ཕུང་འཁྲིགས་པ་མ་དྭངས་ན། །མཁྱེན་བརྩེའི་ཉི་ཟླ་གཟའ་སྐར་མི་བཀྲ་བས། །རྣམ་རྟོག་ལྷོ་སྤྲིན་མི་རྟོག་དབྱིངས་སུ་སྦོས། །འོད་གསལ་ལྷུན་གྲུབ་523

ཐོང་རྒལ་གདམས་པ་ཡིས། །མྱོང་གྲོལ་ལྷ་ཡི་བདུད་རྩི་མ་འཐུངས་ན། །འཆི་མེད་འཇའ་ལུས་གོ་འཕང་མི་བརྙེས་པས། །ཐོད་རྒལ་སྣང་བཞིའི་བདུད་རྩི་ངོམས་མེད་ཐུངས། །ཕུན་ཚོགས་ཚོགས་གཉིས་ཡིད་བཞིན་ནོར་བུ་ལ། །བསྔོ་སྨོན་བྱི་དོར་ཡང་ཡང་མ་བྱས་ན། །གཞན་ཕན་འཕྲིན་ལས་དགོས་འདོད་མི་འབྱུང་བས། །བསྔོ་སྨོན་རྣམ་དག་བྱི་དོར་ལན་མང་གྱིས། །ཕ་རྒན་མགྲིན་པ་ལྷ་ཡི་ལམ་ཡངས་ནས། །ལེགས་བཤད་ཉི་མ་གཞོན་ནུས་མ་བརྩེས་ན། །སློབ་བུའི་བློ་གྲོས་པདྨོ་མི་བཞད་པས། །དེ་ཕྱིར་དྲི་མེད་གླུ་དབྱངས་འོད་ཟེར་སྤྲོས། །ཞེས་པ་འདི་ཡང་སློབ་བུ་གང་ཤར་རང་གྲོལ་ལ་སྤྲིངས་པའོ།།ཆོས་ཐམས་ཅད་སྒྱུ་མའི་དཔེ་བརྒྱད་ལྟར། །གང་སྣང་ཡང་སྒྱུ་མར་ལམ་ལམ་དུ། །ཀུན་གཟིགས་པའི་ཆོས་རྒྱལ་ངག་གི་དབང་། །ཐུགས་བརྩེ་བས་བདག་གཞན་ཡོངས་ལ་གཟིགས། །སྔོན་ཐོག་མའི་དུས་ནས་ད་ལྟའི་བར། །བློ་མ་རིག་འཁྲུལ་བའི་སྔགས་ཀྱིས་ཟིན། །ཕྱི་འཁྲུལ་སྣང་སྒྱུ་མའི་ལྟད་མོ་མཐོང་། །དེ་བདེན་པར་བཟུང་ནས་འཁོར་བར་འཁྱམས། །ད་སྒྱུ་མ་རྨི་ལམ་རབ་རིབ་དང་། །སའི་སྨིག་རྒྱུ་མིག་ཡོར་མེ་ལོང་གཟུགས། །ལྷའི་སྤྲུལ་བ་དྲི་ཟའི་གྲོང་ཁྱེར་བཞིན། །གང་སྣང་ཚད་རང་བཞིན་མེད་པར་རིག །ཀུན་ཚུགས་ཐུབ་བདེན་པར་མི་འཛིན་པར། །ཆོས་ཐམས་524

ཅད་སྒྱུ་མའི་དཔེ་བརྒྱད་ལྟར། །བསྒོམ་ནུས་ན་སྐབས་ཤིག་མངོན་སུམ་དུ། །ཀུན་སྣང་སྟོང་སྒྱུ་མ་ལྟ་བུར་མཐོང་། །རང་སྒྱུ་མ་ལྟ་བུར་སངས་རྒྱས་ཚེ། །གཞན་སྒྱུ་མ་ལྟ་བུའི་སེམས་ཅན་ལ། །ཆོས་སྒྱུ་མ་ལྟ་བུར་ལེགས་བསྟན་ན། །ཀུན་སྒྱུ་མ་ལྟ་བུར་འཚང་རྒྱ་གསུངས། །དོན་དེ་ཕྱིར་རང་ལུས་སྣོད་བཅུད་ཆོས། །གང་སྣང་ཡང་བདེན་པར་མི་འཛིན་པར། །ཀུན་སྒྱུ་མའི་དཔེ་བརྒྱད་ལྟར་དུ་སྒོམས། །བློ་ཆགས་སྡང་དབང་དུ་མ་གཏང་ཞིག །ནང་རང་སེམས་མ་རིག་གཉིད་ཀྱིས་ནོན། །ཕྱི་འཁྲུལ་སྣང་རྨི་ལམ་སྣ་ཚོགས་བྱུང་། །དེ་བདེན་པར་བཟུང་ནས་འཁོར་འཁྱམས་བདག །ད་མ་རིག་གཉིད་ལས་སད་པར་སྨོན། །དགེ་འདི་ཡིས་མ་གྱུར་སེམས་ཅན་ཡང་། །ཆོས་ཐམས་ཅད་སྒྱུ་མ་ལྟ་བུར་ཤེས། །དུས་གནས་སྐབས་ཆགས་སྡང་ཀུན་ཞི་ནས། །མཐར་སྒྱུ་མ་ལྟ་བུར་འཚང་རྒྱ་ཤོག །ཅེས་པ་འདི་ཡང་ཉིན་ཞིག་སེམས་ལ་ཤར་བ་ལྟར་འཕྲལ་དུ་ཡི་གེར་བྲིས་པའོ།།ཆུ་ཕྲན་རྣམས་ཀྱང་ནི་ཕལ་ཆེར་བསྐམས་སོང་། །ཆུ་བོ་ཆེན་པོ་ཡང་ཆུ་ཕྲན་གྱུར་སྣང་། །རྒན་པ་རྣམས་ཀྱང་ནི་ཕལ་ཆེར་ཤི་སོང་། །གཞོན་ནུ་རྣམས་ཚོ་ཡང་རྒས་པར་གྱུར་སྣང་། །ཆུ་འཛིན་སྨུག་པོ་རྣམས་མི་སྣང་ཡལ་ནས། །སྤྲིན་དཀར་གཞོན་ནུ་ཞིག་གསར་དུ་བྱུང་སྣང་། །སྔར་ཡོད་ཕྱུག་པོ་ཚོ་དབུལ་བོར་གྱུར་སོང་། །སྔར་མེད་དབུལ་བོ་རྣམས་ཕྱུག་པོར་གྱུར་སྣང་། །བྱ་རྒྱལ་525

རྒོད་པོ་ཞིག་ནམ་འཕང་བསྟོད་སོང་། །སྐབས་ཤིག་མཐོ་ས་ནས་དམའ་སར་བབས་སྣང་། །མི་དྲེགས་འགའ་ཞིག་ནི་མཐོན་པོར་གྱུར་སོང་། །སྐབས་ཤིག་མཐོ་ས་ནས་དམའ་སར་ལྷུང་སྣང་། །མགྲོན་ཁང་མགྲོན་པོ་རྣམས་འགྲོ་རན་གྱེས་སོང་། །མགྲོན་ཆུང་གསར་བ་རྣམས་བྱུང་ནས་བཟུང་སྣང་། །ཕ་ཡུལ་ཕ་མ་རྣམས་རྒས་ནས་ཤི་སོང་། །བུ་དང་ཚ་བོ་རྣམས་སྐྱེས་ནས་བཟུང་སྣང་། །སྔོ་ལྗང་རྩི་ཤིང་རྣམས་ཁ་དོག་འགྱུར་སོང་། །འབྲས་བུ་སྨིན་པ་ཡང་ཕལ་ཆེར་ཐོར་སྣང་། །ནག་པོའི་སྐྲ་ལོ་རྣམས་དཀར་བོར་འགྱུར་སོང་། །དུང་སོ་སུམ་ཅུ་ཡང་ཕལ་ཆེར་བུད་སྣང་། །ཆོས་རྣམས་ཐམས་ཅད་པོ་མི་རྟག་འགྱུར་སོང་། །རྟག་པའི་ཆོས་ཤིག་་ ནི་གང་ནའང་མི་སྣང་། །ཚུལ་འདི་ཞིབ་ཏུ་རང་ཡིད་ལ་བསམས་སོང་། །བསམས་ཚེ་སྐྱོ་ཤས་ཤིག་མ་གཏོགས་མི་སྣང་། །ཚེ་འདིའི་བྱ་བ་རྣམས་བློ་ཡིས་ཐོངས་སོང་། །ད་ནི་གང་ལ་ཡང་ཞེན་ཆགས་མི་སྣང་། །རང་བློ་དམ་ཆོས་ཀྱི་ཕྱོགས་སུ་ཤོར་སོང་། །ཆོས་མིན་བསམ་པ་ཞིག་འཆར་རྒྱུ་མི་སྣང་། །ཞེས་པ་འདི་ཡང་སྟོན་དུས་ཆུ་ཕྲན་བསྐམས་པ་དང་ཆུ་བོ་ཆེན་པོ་ཆུང་དུ་འགྲོ་བ་སོགས་མཐོང་བས་རྐྱེན་བྱས་སེམས་ལ་སྐྱོ་ཤས་སྐྱེས་པའི་ཚེ་་་་་་་ཡིད་ལ་ཤར་བ་ལྟར་ཡི་གེར་བྲིས་པའོ། །བླ་མ་རྗེ་ཡི་བཀའ་དྲིན་གྱིས། །རྣལ་འབྱོར་ཚོགས་དྲུག་རང་གྲོལ་ངས། །ཟབ་མོའི་གདམས་པ་གླུ་རུ་ལེན། །སྐལ་ལྡན་སྙིང་གི་526

སློབ་བུ་ཉོན། །མཚན་ལྡན་བླ་མ་མཇལ་བ་དང་། །དལ་འབྱོར་མི་ལུས་རྙེད་པར་དཀའ། །ནམ་འཆི་ངེས་པ་མ་མཆིས་ཤིང་། །འཁོར་་བའི་གནས་ན་བདེ་བ་མེད། །སྡུག་བསྔལ་མྱོང་བའི་སེམས་ཅན་རྣམས། །ཕ་མར་མ་གྱུར་གཅིག་ཀྱང་མེད། །ཕ་མ་འཁོར་བའི་སྡུག་བསྔལ་ལས། །སྒོལ་ལ་རང་ཉིད་སངས་རྒྱས་དགོས། །སངས་རྒྱས་ཐོབ་ཐབས་ཆོས་མང་ཡང་། །ཉམས་སུ་ལོན་ན་མང་མི་དགོས།།བུ་ཁྱོད་འདི་བཞིན་ཉམས་ལེན་མཛོད། །སྨོན་འཇུག་སེམས་བསྐྱེད་བཟང་བོའི་སྒོས། །རང་ལུས་ལྷར་གསལ་ལས་འོད་འཕྲོས། །ཕྱི་སྣོད་ཐམས་ཅད་དག་པའི་ཞིང་། །ནང་བཅུད་ལྷ་དང་ལྷ་མོར་མོས། །རང་གི་མདུན་ནམ་སྤྱི་བོ་རུ། །ངོ་བོ་བླ་མ་ཡིན་པ་ལ། །རྣམ་པ་རྡོ་རྗེ་འཆང་ཆེན་སོགས། །སངས་རྒྱས་གང་འདོད་རྣམ་པར་བསྒོམས།།སྐྱབས་གནས་ཀུན་འདུས་བླ་མ་ལ། །གསོལ་བ་སྙིང་གི་དཀྱིལ་ནས་ཐོབས། །ཏིང་ངེ་འཛིན་གྱི་དབང་བཞི་ལོངས། །འོད་ཞུ་ཐུགས་ཡིད་གཅིག་ཏུ་བསྲེས། །ལུང་དང་རིགས་པའི་འཁོར་འདས་ཆོས། །རང་གི་སེམས་སུ་ཤེས་པ་དང་། །སེམས་ཀྱི་གནས་ལུགས་ནམ་མཁའ་ལྟར། །རྟོགས་པའི་མཐའ་བྲལ་ཆོས་དབྱིངས་ཀྱི། །ངང་ལ་ནམ་མཁའ་ལྟ་བུར་ཞོག །མཁའ་ལས་ཡངས་པའི་ལྟ་བ་དེ། །གནམ་ས་མགོ་མཇུག་ལྡོག་ན་ཡང་། །ནམ་མཁའ་བཞིན་དུ་འགྱུར་བ་མེད། །དེ་ཡི་ངང་ལ་མཉམ་བཞག་ན། །ལུས་ནི་ཡང་527

ཞིང་ཤིན་ཏུ་བདེ། །སེམས་ནི་གསལ་ཞིང་རབ་ཏུ་དགའ། །དེ་ལྟར་མ་རྟོགས་འགྲོ་ཀུན་ལ། །བཅོས་མ་མིན་པའི་སྙིང་རྗེ་སྐྱེ། །སྤྱན་དང་མངོན་ཤེས་རྫུ་འཕྲུལ་དང་། །སྟོབས་དང་མི་འཇིགས་མི་བརྗེད་གཟུངས། །སངས་རྒྱས་ཡོན་ཏན་ཅི་ཡང་འབྱུང་། །མདོར་ན་ཆོས་དབྱེངས་རྒྱལ་ས་དེ། །ཟིན་ན་འཁོར་འདས་མངའ་དབང་བསྒྱུར། །བདེ་བ་གང་ཡང་ལག་ཏུ་འོང་། །རྣམ་རྟོག་ཞི་བའི་དྭངས་ཆ་ཙམ། །ལྷག་མཐོང་ལྟ་བ་ཡིན་མ་སྙམ། །མདའ་རྒྱང་གང་ཙམ་ལྟ་བ་དེས། །འབུས་སྒྲ་ཙམ་གྱི་རྐྱེན་མི་ཐེག །གནས་ཆ་ཡོད་ཀྱང་གྲོལ་ཆ་མེད། །སྤྱན་དང་མངོན་ཤེས་རྫུ་འཕྲུལ་སོགས། །ལམ་རྟགས་ཡོན་ཏན་འབྱུང་བ་མེད། །དེ་ལ་ཡུན་རིང་མཉམ་བཞག་ཚེ། །དྲན་བརྗེད་ཆེ་ཞིང་བྱེང་རྨུགས་འཕེལ། །ཐ་མ་སྒོམ་རྒས་གཉིད་དུ་འགྲོ། །ཕྱི་མར་ལྷ་ལམ་དུད་འགྲོར་སྐྱེ། །དེ་ཕྱིར་སྐལ་ལྡན་སྙིང་གི་བུ། །འགགས་དང་ཉག་ག་མ་ནོར་ཅིག །དེ་ལྟར་མ་ནོར་ཉམས་བླངས་ན། །ནམ་ཞིག་སྒྱུ་ལུས་འཇིག་པའི་ཚེ། །འཆི་བ་ཆོས་སྐུར་གྲོལ་བར་འགྱུར། །ཆོས་སྐུའི་དབྱིངས་ལས་མ་གཡོས་བཞིན། །གཟུགས་སྐྱ་འགྲོ་བའི་དོན་ལ་འབྱུང་། །མྱུར་དུ་སངས་རྒྱས་སར་བགྲོད་པའི། །ཉེ་ལམ་འདི་ལས་གཞན་མ་མཆིས། །མཁས་བླུན་གང་གིས་ཉམས་བླངས་ཀྱང་། །ཚེགས་ཆུང་དོན་ཆེ་གནད་འགག་ཟབ། །གཅིག་ཤེས་ཀུན་གྲོལ་གདམས་པ་འདི། །528

གཅིག་ལ་བཤད་རུང་ཀུན་ལ་ཕན། །སྐལ་ལྡན་སྙིང་གི་སློབ་བུ་ཁྱོད། །གནད་ཀྱི་གདམས་ངག་སྙིང་ལ་ཆོངས། །གསེར་སྲང་སྟོང་ལས་འདི་ཉིད་ལྷག །གདམས་ངག་ཆུད་ཟོས་མ་བྱེད་ཅིག །འདི་ལྟར་ཉམས་སུ་ལེན་པ་རྣམས། །གེགས་མེད་མྱུར་དུ་འཚང་རྒྱ་ཤོག །ཅེས་པ་འདི་ཡང་ཉིན་ཞིག་སེམས་ལ་ཤར་ཚེ་སྐལ་ལྡན་གྱི་སློབ་མ་བསྟན་འཛིན་རས་པ་ལ་གདམས་པའོ།། ་ཨེ་མ་སྐལ་ལྡན་རིགས་ཀྱི་བུ། །ཕན་པའི་སྙིང་གཏམ་འདི་ལ་ཉོན། །གྲུབ་ཐོབ་གོང་མའི་རྣམ་ཐར་བཞིན། །ཐོག་མར་ཚེ་འདི་བློ་ཡིས་ཐོངས། །མི་མེད་དབེན་པའི་རི་སུལ་དུ། །མི་རྟག་འཁོར་བའི་ཉེས་དམིགས་སོགས། །འགྲོ་ཀུན་དྲིན་ཅན་ཕ་མར་སྒོམས། །བྱམས་དང་སྙིང་རྗེ་བྱང་སེམས་སྐྱེད། །སྣང་སྲིད་འཁོར་འདས་ཆོས་རྣམས་ཀུན། །བར་སྣང་འཇའ་བཞིན་སེམས་ཀྱི་འཕྲུལ། །སེམས་ཀྱི་ངོ་བོ་གདོད་ནས་སྟོང་། །སྟོང་གསལ་ནམ་མཁའ་ཡངས་པ་འདྲ། །དེ་ཡི་ངང་ལ་མཉམ་འཇོག་དུས། །ཐང་མ་བཞིན་དུ་རྡོལ་ལ་ཞོག །ལ་ཁ་མཐོན་པོའི་སོ་བ་བཞིན། །དྲན་པའི་རྒྱང་སོ་ཚུགས་ལ་ཞོག །རྣམ་རྟོག་འཕྲོ་རྒོད་བྱུང་བའི་ཚེ། །རས་བལ་བཞིན་དུ་གློད་ལ་ཞོག །བྱིང་རྨུགས་གཉིད་འཐིབས་བྱུང་བའི་ཚེ། །ཉི་ལྟར་གསལ་ངར་ཐོན་ལ་ཞོག །དེ་ལྟར་བཞག་པས་སེམས་ཉིད་ནི། །སྟོན་གནམ་གཡའ་དག་བཞིན་དུ་གསལ། །ཉམས་དང་529

རྟོགས་པའི་ཡོན་ཏན་རྣམས། །ཉི་ཟླ་གཟའ་སྐར་བཞིན་དུ་བཀྲ། །ཆོས་སྐུའི་དབྱིངས་ལས་མ་གཡོས་བཞིན། །གཟུགས་སྐུ་འཇའ་ཚོན་བཞིན་དུ་འབྱུང་། །ཡིད་བཞིན་ནོར་བུ་ལྟ་བུ་ཡི།།གཅིག་ཆོག་གདམས་པ་འདི་ཀ་ལགས། །ཞེས་པ་འདི་ཡང་སློབ་བུ་བློ་བཟང་ཤེས་རབ་ལ་གདམས་པའོ།།ལྷར་བཅས་འགྲོ་བ་ཡོངས་ཀྱི་གཙུག་གི་རྒྱན། །སྐལ་བཟང་གདུལ་བྱའི་པད་ཚལ་རྒྱས་པའི་གཉེན། །གངས་ཅན་འགྲོ་བ་ཡོངས་ཀྱི་མིག་གཅིག་པུ། །སྐྱབས་མགོན་གཟུགས་སྐུ་ཉི་མ་གཞོན་ནུའི་དྲུང་། །འཁོར་བའི་འདམ་སྐྱེས་ཕྲན་ཆུང་པདྨ་དཀར། །སོར་བཅུའི་འདབ་མ་སྤྱི་བོའི་ཟེའུ་འབྲུ་ལ། །ཕྱོགས་ནས་དད་གུས་འཛུམ་མདངས་བཞད་བཞིན་དུ། །དམའ་བའི་ས་ན་ཞུ་ཚིག་དྲི་བསུང་སྤྲོ། །ཕུན་ཚོགས་ཚོགས་གཉིས་རིན་ཆེན་ཁམས་ལས་འཁྲུངས། །ཚད་མེད་བཞི་ཡི་བང་རིམ་མངོན་པར་མཐོ། །ལུང་རྟོགས་ཡོན་ཏན་གཟི་བརྗིད་རབ་འབར་བའི། །མགོན་ཁྱོད་གཟུགས་སྐུ་གཡོ་མེད་རི་དབང་ལ། །མཁན་སློབ་རྣམ་གཉིས་ཉི་ཟླ་ཟུང་གིས་མཛེས། །ཐུགས་སྲས་སྐུ་དྲག་གསེར་གྱི་རི་བོས་བསྐོར། །སྐལ་བཟང་གདུལ་བྱ་རྒྱ་མཚོ་ཆེན་པོའི་དབུས། །ལྷང་ངེ་ལྷམ་མེ་ལྷན་ནེར་བཞུགས་སོ་ཞེས། །གཏམ་སྙན་དབྱར་གྱི་རྔ་གསང་སྟོང་ལྡིར་བས། །ཕྱོགས་ཀྱི་ཁོར་ཡུག་ཐམས་ཅད་གང་བའི་མོད། །གུས་530 ་

ཕྲན་སློབ་བུ་བདག་ཡིད་གར་མཁན་གྱེས། །དགའ་དད་ཟློས་གར་ལན་མང་བསྒྱུར་དགོས་བྱུང་། །གཏན་གྱི་སྐྱབས་མགོན་ནམ་མཁའི་ནོར་བུ་ཡི། །ཐུགས་རྗེ་འོད་ཟེར་ཁོ་ནས་རབ་འཚོ་བའི། །གུས་ཕྲན་སྒྱུ་ལུས་ཉམ་ཆུང་འདམ་སྐྱེས་ཀྱང་། །ན་འཆི་གྲང་རེག་བ་མོའི་དགྲ་ལས་རྒྱལ། །བྱམས་དང་སྙིང་རྗེ་བྱང་སེམས་འདབ་མ་རྒྱས། །རིམ་གཉིས་ཉམས་རྟོགས་བཅུད་ཀྱང་ཅུང་ཟད་འཁྱེལ། །དགེ་སྦྱོར་དྲི་ངད་ཁོར་ཡུག་ཀུན་ཏུ་འཐུལ། །སྐལ་བཟང་རྐང་དྲུག་འགའ་ཡང་འཁོར་བཞིན་མཆིས། །དཔག་བསམ་ཤིང་དང་གཏེར་ཆེན་བུམ་པ་བཟང་། །ནོར་བུ་ཉི་མ་ལས་ལྷག་སྐྱབས་མགོན་ཁྱེད། །ཞབས་པད་སྲིད་མཐའི་བར་དུ་བརྟན་དགོས་ཞེས། །སྙིང་ནས་གསོལ་འདེབས་རེ་འབྲས་མཆིས་པར་མཛོད། །བདག་ཀྱང་དེང་ནས་ཚེ་རབས་ཐམས་ཅད་དུ། །ཁྱེད་མིན་རེ་ས་གཞན་མེད་ཐུགས་རྗེས་ཟུངས། །འདི་ཕྱི་བར་དོའི་དུས་རྣམས་ཐམས་ཅད་དུ། །འཇིགས་དང་སྡུག་བསྔལ་ཀུན་ལས་བསྐྱབ་ཏུ་གསོལ། །དེ་ལྟར་སྐྱབས་འཇུག་ཞུས་པའི་ཡིག་ཆུང་ལ། །གཟིགས་རྟེན་སྟོང་མིན་ཙམ་གྱི་དངོས་པོ་བཅས། །འཛམ་གླིང་ས་ཡི་ལྟེ་བ་གངས་རི་ནས། །ཟླ་ཚེས་བཟང་བོར་རབ་ཏུ་གུས་པས་ཕུལ། །ཞེསཔ་འདི་ཡང་དྲིན་ཅན་རྩ་བའི་བླ་མ་བོད་སྐྱོང་ཆོས་རྒྱལ་དེ་མོ་རིན་པོ་ཆེ་ལ་ཕུལ་བའོ།།སྤྲང་བྱ་བཏང་ཚོགས་དྲུག་རང་གྲོལ། །ལོ་གཞོན་པའི་སྣང་བ་531

མ་འཆར། །ལུས་སྐྲ་དཀར་གཉེར་མ་བྱུང་འདུག །ལོ་ལོན་ནི་མིན་ན་ཅི་ཡིན། །ལོ་ན་སོ་ཡར་ཡར་རྒས་ནས། །ཚེ་ཉི་མ་ན་ཚས་གཏུགས་བཞག །ལུས་ན་རྒྱུ་ཚ་རྒྱུ་མང་གི །ད་འཆི་རྒྱུ་མིན་ན་ཅི་ཡིན། །མི་འཆི་བ་རྒན་གཞོན་མི་སྣང་། །ནམ་ཞིག་ལ་ཤི་འགྲོ་ཅི་ཤེས། །གཞན་ཤི་བ་མཐོང་ཐོས་མང་གི །འདི་བྱ་གཏོང་མིན་ན་ཅི་ཡིན། །སྔར་གཤིན་རྗེས་མི་ཞིག་ཚེ་ཐར། །བཏང་ཟེར་བ་གཅིག་ཀྱང་མ་ཐོས། །རང་གཅིག་པུ་དམིགས་བསལ་བྱས་ནས། །འཇོག་སྙམ་པའི་རེ་བ་མ་མཆིས། །དོན་དེ་ཕྱིར་ཚོགས་དྲུག་རང་གྲོལ། །ང་ད་དུང་མི་འཆི་མ་སྙམ། །དགྲ་འཆི་བདག་མྱུར་དུ་འོང་བས། །ཆོས་ཟབ་མོ་མྱུར་དུ་སྒྲུབས་ཨང་། །ཞེས་པ་འདི་ཡང་ཉིན་ཞིག་གཞན་མི་མང་བོ་ཤི་བ་ཐོས་པས་རྐྱེན་བྱས་རང་ལ་ཕན་ཕྱིར་བྲིས་པའོ།།ནམ་འཆི་ངེས་མེད་མ་དྲན། །ཚེ་འདིའི་ཁོལ་བོར་གྱུར་པ། །བདག་འདྲའི་ཆོས་པ་ཡོངས་ལ། །བླ་མའི་ཐུགས་རྗེས་གཟིགས་ཤིག །ཚེ་འདིའི་ཁ་དྲག་དཔོན་ལ། །རྟག་ཏུ་ཅི་མཉེས་བསྒྲུབས་བསྒྲུབས། །རྩ་བའི་བླ་མར་བྱུང་ན། །ད་ཙམ་བྱིན་རླབས་ཞུགས་ཡོད། །ཕོ་མོ་གཞོན་ནུ་ཕན་ཚུན། །གཅིག་ཡིད་གཅིག་ལ་ཆགས་ཆགས། །རྡོ་རྗེའི་སྤུན་ལ་བྱུང་ན། །ད་ཙམ་ཐུགས་ཡིད་འདྲེས་ཡོད། །ཁ་དབུགས་ཐོགས་ནས་བཟུང་སྟེ། །ཁ་ནས་ངག་འཁྱལ་ལབ་ལབ། །ཁ་ཏོན་བཟླས་པར་བྱུང་ན། །ད་ཙམ་ངག་ནུས་ཐོན་532

ཡོད། །ཞིང་ལས་འཚོ་སྐྱོང་ཕྱིར་དུ། །འགྲོ་འདུག་འགུལ་སྐྱོད་བྱེད་བྱེད། །ཕྱག་དང་སྐོར་བར་བྱུང་ན། །ད་ཙམ་སྒྲིབ་པ་དག་ཡོད། །མཛའ་བའི་གཉེན་བཤེས་ཐམས་ཅད། །བརྩེ་གདུང་བྱམས་པས་སྐྱོང་སྐྱོང་། །འགྲོ་བ་ཡོངས་ལ་བྱུང་ན། །ད་ཙམ་བྱང་སེམས་འབྱོངས་ཡོད། །སྡང་བའི་དགྲ་བོ་རྣམས་ལ། །གནོད་པ་ཅི་འཁྲོལ་སྐྱེལ་སྐྱེལ། །ཉོན་མོངས་འདུལ་ལ་བྱུང་ན། །ད་ཙམ་དགྲ་བཅོམ་ཐོབ་ཡོད། །ཉི་མ་རེ་རེ་བཞིན་དུ། །བཟའ་བཏུང་ཆག་མེད་མཛད་མཛད། །ཐོས་བསམ་སྒོམ་ལ་བྱུང་ན། །ད་ཙམ་མཁས་གྲུབ་བྱུང་ཡོད། །ཆུང་ནས་ད་ལྟའི་བར་དུ། །ཚེ་འདིའི་དོན་ལ་འབད་འབད། །དམ་པའི་ཆོས་ལ་བྱུང་ན། །ད་ཙམ་སངས་རྒྱས་ཚར་ཡོད། །དོན་ཆུང་ཚེ་འདིའི་འདུན་མ། །དོན་དུ་ད་བར་གཉེར་ཀྱང་། །དོན་གོ་སྤུ་ཙམ་མ་བྱུང་། །དོན་ཆེན་ཡལ་བར་ཤོར་སོང་། །ད་ནི་མི་ཚེ་ཆ་གསུམ། །བྱས་པའི་ཆ་གཉིས་ཤོར་སྣང་། །ཆ་གཅིག་ཙམ་པའི་རིང་འདིར། །ལྷ་ཆོས་འོང་བར་གྱུར་ཅིག །ཅེས་པ་འདི་ཡང་ཉིན་ཞིག་སེམས་ལ་ཤར་བ་ལྟར་བྲིས་པའོ།།ཆོས་དབྱེངས་བདེ་ཆེན་ཕོ་བྲང་དུ། །རྟག་ཏུ་བདེ་བར་བཞུགས་མཛད་པའི། །བླ་མ་རྗེ་ཡི་བཀའ་དྲིན་གྱེས། །རྣལ་འབྱོར་ཚོགས་དྲུག་རང་གྲོལ་བདེ། །སེམས་ཉིད་རང་ངོ་རང་གིས་ཤེས། །གནས་ལུགས་དོན་དང་ལྡན་པས་བདེ། །ངང་ལ་མ་བཅོས་ལྷུག་533

པར་བཞག །འགྱུར་མེད་རང་ས་ཟིན་པས་བདེ། །ཅིར་སྣང་ཆོས་ཀྱི་སྐུ་རུ་རྟོགས། །རེ་དོགས་ཐེ་ཚོམ་ཆོད་པས་བདེ། །ཐམས་ཅང་རང་གི་སེམས་སུ་ངེས། །ཅིར་སྣང་གྲོགས་སུ་ཤར་བས་བདེ། །འཇིག་རྟེན་བྱ་བ་བློ་ཡིས་བཏང་། །ཆེད་འཛིན་གཟའ་གཏད་བྲལ་བས་བདེ། །འཁོར་བར་ཞེན་པ་གཉིང་ནས་ལོག །ཐམས་ཅད་སྒྱུ་མར་རྟོགས་པས་བདེ། །བརྩོན་འགྲུས་མྱུར་བའི་རྟ་ལ་ཞོན། །ཐར་བའི་ས་ལམ་བགྲོད་པས་བདེ། །ཐོས་བསམ་ཕྱི་ཡི་སྒྲོ་འདོགས་ཆོད། །ལྟད་མོ་སེམས་ལ་བལྟ་བས་བདེ། །རེ་དོགས་ཐེ་ཚོམ་ཀུན་ཆོད་ནས། །འོད་གསལ་རྒྱུན་ཆད་མེད་པས་བདེ། །མདོར་ན་འཇིག་རྟེན་རྒྱབ་ཏུ་བསྐྱུར། །རྟག་ཏུ་ལྷ་ཆོས་བྱས་པས་བདེ། །རྣལ་འབྱོར་བདེ་བའི་གླུ་དབྱངས་འདི། །ཐོས་ཚད་བདེ་ཞིང་སྐྱིད་པར་ཤོག །ཅེས་པ་འདི་ཡང་སློབ་བུ་འགའ་རེས་བདེ་ཞུས་བྱས་པའི་དུས་ཤིག་ཡིད་ལ་ཤར་བ་ལྟར་བྲིས་པའོ།།དགུང་སྔོན་མཐོན་པོ་ཡི་དབྱིངས་རུམ་དེ་མཐོང་བས ཆོས་སྐུ་ཀུན་ཏུ་བཟང་བོ་དེ་དྲན་བྱུང་། །ནམ་ཞིག་སྒྱུ་ལུས་གཡར་བོ་འདི་འཇོག་དུས། །འཆི་བ་འོད་གསལ་གསལ་འདེབས་རང་མཛོད་ཅིག །འོད་གསལ་འཛམ་གླིང་ཉི་མ་དེ་མཐོང་བས །ལོངས་སྐུ་རྡོ་རྗེ་འཆང་ཆེན་དེ་དྲན་བྱུང་། །འཆི་ཁར་མ་གྲོལ་བར་དོ་རུ་འཁྱམས་ན། །བར་དོ་ལོངས་སྐུའི་གསལ་འདེབས་རང་534 ་ ་

མཛོད་ཅིག །དྲི་མེད་སྤྲིན་དཀར་གཞོན་ནུ་དེ་མཐོང་བས། །སྤྲུལ་སྐུ་ཤཱཀྱ་ཐུབ་པ་དེ་དྲན་བྱུང་། །བར་དོར་མ་གྲོལ་འཁོར་བ་རུ་འཁྱམས་ན། །སྐྱེ་བ་སྤྲུལ་སྐུའི་འཛིན་གྲོགས་རང་མཛོད་ཅིག །རབ་དཀར་གངས་རི་དཀར་བོ་དེ་མཐོང་བས། །སངས་རྒྱས་ཀུན་དངོས་བླ་མ་དེ་དྲན་བྱུང་། །འདི་དང་ཕྱི་མ་བར་དོ་ཡི་གནས་སུ། །བྱོན་ལ་མགོན་སྐྱབས་དཔུང་གཉེན་རང་མཛོད་ཅིག །ཅེས་པ་འདི་ཡང་ཉིན་ཞིག་ཉི་མ་ལ་བསྡད་དུས་ཕྱི་རོལ་གྱི་སྣང་བའི་རྐྱེན་གྱིས་ཡིད་ལ་ཤར་བ་ལྟར་བླངས་པའོ།།རང་སེམས་སྐྱེ་མེད་ཆོས་ཀྱི་སྐུ། །རྗེན་པར་སྟོན་མཛད་བླ་མར་འདུད། །དྲིན་ཅན་བླ་མའི་བཀའ་དྲིན་གྱིས། །རྣལ་འབྱོར་ཚོགས་དྲུག་རང་གྲོལ་ངས། །ཅེར་གྱིས་བལྟས་པས་སེམས་ངོ་མཐོང་། །མཐོང་མེད་ནམ་མཁའ་ལྟ་བུར་མཐོང་ མཐོང་བའི་ངང་ལ་ཅོག་གེ་བཞག །བཞག་པས་རྟོགས་ཚོགས་སྤྲིན་ལྟར་ཡལ། །སྤྲིན་བྲལ་སྟོན་གནམ་གཡའ་དག་བཞིན། །ངོས་བཟུང་མེད་པའི་སྟོང་ཉམས་ཤར། །ལྐུགས་པས་རྨི་ལམ་རྨིས་པ་བཞིན། །སྨྲ་རྒྱུ་མེད་པའི་གསལ་ཉམས་བྱུང་། །ན་ཆུང་བདེ་བས་མྱོས་པ་བཞིན། །བརྗོད་དུ་མེད་པའི་བདེ་ཉམས་སྐྱེས། །རྒྱ་མཚོའི་ནང་དུ་རྡོ་བསྒྱུར་བཞིན། །ཕྱིར་མི་ལྡོག་པའི་གདེང་ཞིག་རྙེད། །ཡངས་ཤིང་རྒྱ་ཆེ་སེམས་ཀྱི་ཀློང་། །ནམ་མཁའ་བཞིན་དུ་མུ་མཐའ་བྲལ། །སེམས་ཉིད་འོད་གསལ་ཆོས་ཀྱི་དབྱིངས། །ཉི་མ་བཞིན་དུ་535

གསལ་ལ་དྭངས། །ཆོས་རྣམས་སེམས་ཀྱི་རང་སྣང་ཙམ། །སྒྱུ་མ་བཞིན་དུ་སྟོང་ཞིང་སྣང་། །རང་སེམས་དྲི་མེད་ཆོས་ཀྱི་སྐུ། །ནོར་བུ་བཞིན་དུ་འདོད་དགུ་འབྱུང་། །འདི་དོན་རྟོགས་པ་ལྟ་བ་ཟེར། །མཉམ་པར་འཇོག་པ་སྒོམ་པ་ལགས། །འབྲལ་མེད་སྐྱོང་བ་སྤྱོད་པ་ཡིན། །མངོན་དུ་གྱུར་པ་འབྲས་བུའོ། །རྣལ་འབྱོར་ཚོགས་དྲུག་རང་གྲོལ་ངས། །ངེས་དོན་གླུ་རུ་བླངས་པ་ཡིན། །བུ་ཁྱོད་འདི་བཞིན་ཉམས་སུ་ལོངས། །ཐོས་ཚད་ཡོངས་ལ་ཕན་པར་ཤོག །ཅེས་པ་འདི་ཡང་སློབ་བུ་དད་ལྡན་འཇིགས་མེད་རྒྱལ་མཚན་གྱིས་ངེས་དོན་ལྟ་བུའི་མགུར་དབྱངས་ཤིག་དགོས་ཞེས་བསྐུལ་ངོར་བྲིས་པའོ།།བྱམས་དང་སྙིང་རྗེ་བྱང་ཆུབ་སེམས། །མངའ་བ་རྣམས་ལ་གུས་ཕྱག་འཚལ། །ཉེས་པའི་ལན་ཡང་ལེགས་པ་ཡིས འཇལ་བ་རྣམས་ལ་སྐྱབས་སུ་མཆི། །མ་གྱུར་སེམས་ཅན་ཐམས་ཅད་ལ། །བརྟེན་ནས་སངས་རྒྱས་ཐོབ་པས་ན། །ཡིད་བཞིན་ནོར་བུ་ལས་ལྷག་པའི། །འགྲོ་ལ་རྟག་ཏུ་གཅེས་པར་བྱ། །གནས་ཤིག་གང་དུ་སྡོ་ད་ཀྱང་རུང་། །གྲོགས་པོ་སུ་དང་འགྲོགས་ན་ཡང་། །རང་ཉིད་ཀུན་ལས་དམའ་བར་བལྟ། །གཞན་ལ་རབ་ཏུ་གུས་པར་བྱ འགྲོ་འཆག་ཉལ་འདུག་ལ་སོགས་པ། །སྤྱོད་ལམ་ཀུན་ཏུ་རང་རྒྱུད་ལ། །བརྟགས་ནས་ཆགས་སྡང་ལ་སོགས་པའི། །ཉོན་མོངས་གང་སྐྱེས་འབུར་འཇོམས་བྱ། །རང་བཞིན་ངན་པའི་སེམས་ཅན་ནི། །སྡིག་536

སྡུག་དྲག་པོས་ནོན་མཐོང་ཚེ། །ནམ་ཡང་ཡལ་བར་མི་འདོར་བར། །སྙིང་ནས་རབ་ཏུ་གཅེས་པར་བྱ།།རང་ལ་གཞན་གྱིས་གཤེ་སྐུར་དང་། །གཡོ་སྒྱུ་རྐུ་འཕྲོག་ལ་སོགས་པ། །བྱེད་ཚེ་ཕམ་ཁ་རང་གིས་ཁུར། །རྒྱལ་ཁ་ཐམས་ཅད་ཁོ་ལ་སྟེར། །རང་གིས་གཞན་ལ་ཕན་བཏགས་པས། །རེ་བ་ཆེ་བ་འགའ་ཞིག་གིས། །ཚུར་ལ་གནོད་པ་བྱེད་ན་ཡང་། །དགེ་བའི་བཤེས་སུ་བལྟ་བར་བྱ། །མདོར་ན་དངོས་དང་ཡིད་ཀྱིས་ཀྱང་། །ཕན་བདེ་ཐམས་ཅད་འགྲོ་ལ་སྟེར།།འགྲོ་བའི་དོན་དང་སྡུག་བསྔལ་ཀུན། །དངོས་དང་ཡིད་ཀྱིས་རང་ལ་ལེན། །དེ་དག་རྣམས་ཀྱང་ཚེ་འདི་ཡི། །རྟོགས་པའི་དྲི་མས་མ་འབགས་ཤིང་། །ཆོས་ཀུན་སྒྱུ་མར་ཤེས་པའི་བློས། །གང་ལའང་ཆགས་ཞེན་མེད་པར་སློབས། །ཅེས་པ་འདི་ཡང་སློབ་བུ་ངག་དབང་སེང་གེས་བློ་སྦྱོང་ཞིག་དགོས་ཞེས་བསྐུལ་ངོར་བྲིས་པའོ།།མཚན་ལྡན་བླ་མ་ནི་བཞུགས་དུས། །ཞབས་ཏོག་ཅི་འགྲུབ་ཅིག་གྱིས་དང་། །ནམ་ཞིག་བླ་མ་དང་བྲལ་ནས། །ཤི་ཡང་འགྱོད་པ་རང་མི་སྣང་། །ཆོས་མཐུན་གྲོགས་པོ་ཚོ་ཡོད་དུས། །ཕན་ཐོགས་གང་ནུས་ཤིག་གྱིས་དང་། །ནམ་ཞིག་གྲོགས་པོ་དང་བྲལ་ནས། །ཤི་ཡང་འགྱོད་པ་རང་མི་སྣང་། །ཟས་ནོར་ལོངས་སྤྱོད་རྣམས་འཛོམས་དུས། །གང་ཡོད་མཆོད་སྦྱིན་དུ་ཐོངས་དང་། །ནམ་ཞིག་ཟས་ནོར་དང་བྲལ་ནས། །ཤི་ཡང་འགྱོད་པ་རང་མི་537

སྣང་། །སྒྱུ་མའི་ལུས་པོ་ནི་བདེ་དུས། །ཕྱག་མཆོད་སྐོར་བ་ལ་རེམ་དང་། །ནམ་ཞིག་སྒྱུ་ལུས་དང་བྲལ་ནས།།ཤི་ཡང་འགྱོད་པ་རང་མི་སྣང་། །ཞེས་པ་འདི་ཡང་སློབ་བུ་སྐལ་བཟང་ཤེས་རབ་ལ་གདམས་པའོ།།ཨེ་མ་ཧོ། གནས་མཆོག་འདི་ཉིད་ཉམས་རེ་དགའ། །ཚོགས་ཀྱི་མཆོད་པ་དྭངས་རེ་སྤྲོ། །རྣལ་འབྱོར་ཕོ་མོ་དམ་རེ་གཙང་། །བཀྲ་ཤིས་ཕུན་སུམ་ཚོགས་པ་ལགས། །ཕུན་སུམ་ཚོགས་པའི་གནས་མཆོག་འདིར། །དཔའ་བོ་མཁའ་འགྲོ་སྤྲིན་ལྟར་འདུ། །རྡོ་རྗེའི་གླུ་དབྱངས་འབྲུག་བཞིན་སྒོགས། །སྙན་པའི་ཆར་བ་ཕྱོགས་བཅུར་འབབ། །ངོ་མཚར་བྱིན་རླབས་ཞུ་བ་ལ། །དངོས་དང་བརྒྱུད་པའི་བླ་མ་ཡོད། །བྱེན་རླབས་གཞན་ལ་རེ་དགོས་མེད། །འོ་སྐོལ་རྣམས་ཚོའི་དགའ་བ་ལ། །དངོས་གྲུབ་རྣམ་གཉིས་སྟེར་བ་ལ། །ཡི་དམ་ཞི་ཁྲོའི་ལྷ་ཚོགས་ཡོད། །དངོས་གྲུབ་གཞན་ལ་རེ་དོགས་མེད། །འོ་སྐོལ་རྣམས་ཚོའི་དགའ་བ་ལ། །འགལ་རྐྱེན་བར་ཆད་སེལ་བ་ལ། །དཔའ་བོ་མཁའ་འགྲོ་ཆོས་སྐྱོང་ཡོད། །བར་ཆད་བགེགས་ལ་ཉམ་ང་མེད། །འོ་སྐོལ་རྣམས་ཚོའི་དགའ་བ་ལ། །ཚེ་གཅིག་སངས་རྒྱས་ཐོབ་པ་ལ། །གསང་སྔགས་སྨིན་གྲོལ་གདམས་པ་ཡོད། །སངས་རྒྱ་མི་རྒྱ་ཐེ་ཚོམ་མེད། །འོ་སྐོལ་རྣམས་ཚོའི་སྐྱིད་པ་ལ། །བླ་མེད་བྱང་ཆུབ་སྒྲུབ་པ་ལ། །དམ་གཙང་རྡོ་རྗེའི་མཆེད་ལྕམ་ཡོད། །སངས་ཡང་མཉམ་པོར་རྒྱ་བ་ལགས། །འོ་སྐོལ་རྣམས་538

ཚོའི་སྐྱིད་པ་ལ། །བདེན་ཚིག་སྨོན་ལམ་འགྲུབ་པ་ལ། །བསོད་ནམས་ཚོགས་ཀྱི་འཁོར་ལོ་ཡོད། །སྨོན་ལམ་ཅི་བཏབ་གྲུབ་ནས་ཡོང་། །འོ་སྐོལ་རྣམས་ཚོའི་སྐྱིད་པ་ལ། །ལུས་ནི་སྣང་སྟོང་ལྷ་ཡི་སྐུ། །མཚན་དཔེའི་གཟི་བྱེན་ཡ་ལ་ལ། །ངག་ནི་གྲགས་སྟོང་ཚངས་པའི་དབྱངས། །གདངས་སྙན་གླུ་དབྱངས་ཀྱུ་རུ་རུ། །སེམས་ནི་གསལ་སྟོང་ཆོས་ཀྱི་སྐུ། །སྟོང་གསལ་འཛིན་མེད་ཧྲིགས་སེ་ཧྲིག །ཕྱག་གིས་གར་བྱེད་ཁྱུགས་སེ་ཁྱུག །ཞབས་ཀྱིས་བྲོ་བརྡུང་ཁྲིགས་སེ་ཁྲིག །འདྲེན་འགུག་སྙན་པའི་གླུ་བླངས་པས། །བླ་མ་མཆེད་ལྕམ་མཉེས་གྱུར་ཅིག །དད་གུས་དག་སྣང་འབར་གྱུར་ཅིག །ཉམས་རྟོགས་གོང་དུ་འཕེལ་གྱུར་ཅིག །རང་ལུས་ལྷ་སྐུའི་གར་བསྒྱུར་བས། །ཁམས་གསུམ་དབང་དུ་འདུ་གྱུར་ཅིག །སྡེ་བརྒྱད་བྲན་དུ་འཁོལ་གྱུར་ཅིག །ཅི་བསམ་ཡིད་བཞིན་འགྲུབ་གྱུར་ཅིག །ཞབས་བྲོ་ས་ལ་བརྡབས་པ་ཡིས། །ངན་སོང་གསུམ་པོ་སྟོངས་གྱུར་ཅིག །སྲིད་གསུམ་ཟིལ་གྱིས་ནོན་གྱུར་ཅིག །ས་གསུམ་བཀྲ་ཤིས་འབྱུང་གྱུར་ཅིག །ཅེས་ཚོགས་ཀྱི་མཆོད་པའི་སྐབས་སུ་རྡོ་རྗེའི་གྲུ་དབྱངས་ལེན་ཚུལ་འདི་ཡང་སློབ་བུ་འཇིགས་མེད་རྒྱལ་མཚན་གྱིས་བསྐུལ་ངོར་བྱ་བཏང་ཚོགས་དྲུག་རང་གྲོལ་གྱིས་སྨྲས་པའོ། །སྨིན་ལམ་དབང་བཞི་བསྐུར་དུས་དང་། །གྲོལ་ལམ་གདམས་པ་སྟོན་དུས་དང་། །རྣལ་འབྱོར་ཕོ་མོ་འཚོགས་པའི་དུས། །ཚོགས་539

ཀྱི་འཁོར་ལོ་བསྐོར་དུས་ཡིན། །མཆེད་ལྕམ་དམ་ཚིག་གཙང་བ་དང་། །ཆོ་ག་ཕྱག་ལེན་ངེས་པ་དང་། །ལྷ་སྔགས་ཏིང་འཛིན་གསལ་བ་རྣམས། །ཚོགས་ཀྱི་འཁོར་ལོ་སྐོར་ལུགས་ཡིན། །མྱུར་དུ་ཚོགས་གཉིས་རྫོགས་པ་དང་། །སྐུ་གཉིས་མངོན་དུ་འགྱུར་བ་དང་། །དོན་གཉིས་ལྷུན་གྱིས་འགྲུབ་པ་རྣམས། །ཚོགས་ཀྱི་འཁོར་ལོའི་དགོས་པ་ཡིན། །ཚོགས་ཀྱི་འཁོར་ལོ་བསྐོར་དུས་དང་། །དཔའ་བོ་དཔའ་མོར་དགའ་སྟོན་དང་། །གཅིག་པུར་ཉམས་མྱོང་སྐྱོང་བའི་དུས། །རྡོ་རྗེའི་གླུ་དབྱངས་ལེན་དུས་ཡིན། །ལུས་ཀྱི་རྐང་བྲོ་ཕྱག་རྒྱ་མཇེས། །ངག་གི་འདྲེན་འགུག་ཚིག་འབྲུ་སྙན། །སེམས་ཀྱི་ལྟ་སྒོམ་གསལ་བ་རྣམས། །རྡོ་རྗེའི་གླུ་དབྱངས་ལེན་ལུགས་ཡིན། །དད་དང་ངེས་འབྱུང་སྐྱེས་པ་དང་། །སྒྲུབ་ལ་བརྩོན་འགྲུས་འབྱུང་བ་དང་། །ཉམས་རྟོགས་གོང་དུ་འཕེལ་བ་རྣམས།།རྡོ་རྗེའི་གླུ་ཡི་དགོས་པ་ཡིན། །ཞེས་ཚོགས་འཁོར་དང་གླུ་དབྱངས་ལེན་པའི་དུས་དང་།ལེན་ལུགས་དགོས་པ་རྣམས་སློབ་བུ་འཇིགས་མེད་རྒྱལ་མཚན་གྱིས་བསྐུལ་ངོར་ཚོགས་དྲུག་རང་་་་་་གྲོལ་གྱིས་སྨྲས་པའོ།།ནམ་ཡང་བསླུ་མེད་བླ་མར་གསོལ་བ་འདེབས།།ནམ་འཆི་ཆ་མེད་དྲན་པར་བྱེན་གྱེས་རློབས། །ཆོས་ལ་དད་བརྩོན་ཤེས་རབ་སྙིང་རྗེ་ཆེ། །ཆོས་ཀྱི་སྣོད་ལྡན་སྙིང་གི་སློབ་བུ་ཁྱོད། །མི་ཚེ་ཆ་གསུམ་བྱས་པའི་ཆ་གཉིས་ལྷག །ཡད་མ་ཡུད་ལ་ཤོར་བ་མ་ཚོར་540

རམ། །ལུས་ལ་སྔར་མེད་སྐྲ་དཀར་གཉེར་མ་སོགས། །འཆི་བའི་ལྟས་ཀྱང་བྱུང་བ་མ་མཐོང་ངམ། །རྒན་གཞོན་གོ་རིམ་མེད་པར་འཆི་ཚུལ་ལ། །བལྟས་ན་ནམ་འཆི་ངེས་མེད་མི་དྲན་ནམ། །དེ་རིང་ཙམ་ཡང་མི་འཆིའི་གདེང་མེད་ན། །དེ་ལྟ་མྱུར་དུ་ལྷ་ཆོས་མི་བྱེད་དམ། །ན་ནིང་ལོ་ལ་ཉི་མ་གཟའ་ཡིས་ཟིན། །ཉིན་གུང་ས་གཞི་ཐམས་ཅད་སྨག་ཏུ་སོང་། །ད་ལོ་སྐྱབས་མགོན་རྒྱལ་བ་ཞིང་གཞན་གཤེགས། །དབུས་གཙང་དག་ཞིང་མྱ་ངན་གླིང་དུ་གྱུར། །འོད་གསལ་ཉི་མ་གློ་བུར་ཉིན་གུང་ལ། །མི་སྣང་ཡལ་ན་གཞན་རྣམས་སྨོས་ཅི་དགོས། །སྐྱབས་མགོན་རྒྱལ་བ་སྐུ་ན་ཕྲ་མོའི་དུས། །ཞིང་གཞན་གཤེགས་ན་འོ་སྐོལ་ལྟ་ཅི་སྨོས། །གློ་བུར་ད་ལྟ་ཡིན་ཡང་འཆི་ཉེན་གདའ། །དམ་པའི་ཆོས་ལ་ཕྱི་བཤོལ་བྱ་མི་རིགས། །དེ་རིང་ནངས་པར་གཉིས་ཀྱི་དེ་རིང་ཡང་། །དབེན་པར་ལྷ་ཆོས་བསྒྲུབ་པའི་དུས་ལ་བབ། །དེ་ཕྱིར་སྐལ་ལྡན་སྙིང་གི་སློབ་བུ་ཁྱོད། །ང་མིན་གཞན་གྱི་གྲོས་ལ་མ་གསན་པར།་ །ད་ལོའི་ཟླ་བ་བཅུ་གཅིག་པ་ཚུན་ལ། །ཐོགས་པ་མེད་པར་གནས་ཆེན་འདི་རུ་ཤོག །ཕ་ཡུལ་བདུད་ཀྱི་བཙོན་ར་ལོག་འཚོ་དང་། །ངན་སྤྱོད་སྡིག་པའི་གྲོགས་པོ་རྒྱང་བསྲེངས་ཏེ། །སྤང་གཞོངས་མེ་ཏོག་སྣ་ཚོགས་བཀྲ་བའི་ལྗོངས། །ཁོར་ཡུག་རི་དྭགས་བག་ཕེབས་རྒྱུ་བའི་ས། །དཔའ་བོ་མཁའ་འགྲོ་སྤྲིན་བཞིན་འདུ་བའི་ཞིང་། །འཛམ་གླིང་ས་541

ཡི་ལྟེ་བ་གངས་རི་ནས། །ལུས་ལ་ཕྱག་དར་ཁྲོད་ཀྱི་གོས་འཆང་ཞིང་། །གང་བྱུང་ངན་ངོན་ཟས་ཀྱི་འཚོ་བ་ལ། །བརྟེན་ནས་ཟབ་རྒྱའི་གདམས་པ་བསྒོམ་ནུས་ན། །སྔར་མེད་བདེ་སྐྱིད་ཉི་མ་གསར་དུ་འཆར། །ཞེས་པ་འདི་ཡང་སྐལ་ལྡན་སློབ་བུ་བློ་བཟང་སྦྱིན་པ་ལ་གནས་ཆེན་གངས་རིའི་དབེན་གནས་ཛུ་འཕྲུལ་ཕུག་ནས་སྨྲས་པའོ།།རབ་འབྱམས་ཆོས་ཀུན་འབྱུང་བའི་གཞི། །ཡངས་སོ་ཆེའོ་ཆོས་ཀྱི་དབྱེངས། །ནམ་མཁའི་ཀློང་ལྟར་གཏིང་མཐའ་བྲལ། །མཐའ་དབུས་མེད་པར་ཁྱབ་གདལ་ལེ། །མཐའ་བྲལ་ཆོས་དབྱེངས་ཆེན་པོ་ཡི། །ཀློང་ན་སྣང་བ་ཡངས་པོ་བྱས། །ཁྱུང་ཆེན་མཁའ་ལ་ལྡིང་བ་བཞིན། །གུ་ཡངས་ཡན་པ་བློ་རེ་བདེ། །ཆོས་དབྱེངས་ཀློང་ན་གུ་ཡངས་བྱས། །སྡོད་པའི་ཚོགས་དྲུག་རང་གྲོལ་ངས། །གུ་ཡངས་རྩེད་འཇོའི་རྒྱང་གླུ་ལེན། །ཆོས་དབྱིངས་གནས་ལུགས་རྟོགས་རྣམས་ཉོན། །ལྟ་བ་ནམ་མཁའི་རླུང་ལྟར་འཕྱོ། །དགོས་འདོད་ཀུན་འབྱུང་གུ་རེ་ཡངས། །ཁྱབ་གདལ་ཟང་ཐལ་གུ་ཡངས་ཀྱི། །ལྟ་བ་ཡངས་པོ་འདི་ལ་གཟིགས། །འཁོར་འདས་ཀུན་རྫོབ་གུ་ཡངས་ཀྱི། །འབྲས་བུ་བཟང་བོ་འདི་ལ་གཟིགས། །རྣལ་འབྱོར་ཚོགས་དྲུག་རང་གྲོལ་ངས། །ཆོས་དབྱིངས་ངང་ལ་གུ་ཡངས་གཟིགས། །སྡུག་བཙིར་གུ་ཡངས་ཕྱལ་གྱིས་སོང་། །བུ་སློབ་རྣམས་ཀྱང་དེ་ལྟར་གཟིགས། །ཆོས་དབྱིངས་གཟིགས་མོའི་རྒྱང་542

གླུ་འདི། །གུ་ཡངས་བློ་བདེའི་ངང་ནས་བླངས། །ཐོས་ཚད་བློས་བྱས་སྡུག་བཙིར་གྱི། །འཆིང་བ་ཀུན་ལས་གྲོལ་བར་ཤོག །ཅེས་པ་འདི་ཡང་སེམས་ལ་ཤར་བ་ལྟར་བྲིས་པའོ།།བྱ་བྲལ་རྣལ་འབྱོར་ཀ་ལ་པིངྒའི་བྱ། །མདོ་རྒྱུད་བསྟན་བཅོས་མཁའ་ལ་ལེགས་འཕུར་ནས། །ཤེས་བྱ་ནམ་མཁའི་ཕ་མཐའ་མ་ཆོད་རུང་། །རྣམ་དཔྱོད་གཤོག་བརྒྱངས་ལེགས་བཤད་དབྱངས་སྙན་སྒོག །མཚན་ལྡན་བླ་མ་གསེར་གྱི་རི་བོ་ལ། །སྐལ་ལྡན་བྱ་ཚོགས་ཡུན་རིང་མ་བརྟེན་ན། །ཡོན་ཏན་ཁ་དོག་གསེར་དུ་མི་འགྱུར་བས། །ཡོངས་འཛིན་གསེར་གྱི་རི་དང་འབྲལ་མེད་གྱིས། །སེམས་ཀྱི་གླང་གོག་བདེ་ཆེན་གྲོང་ཁྱེར་ལ། །སྐྱེལ་བ་མི་རྟག་ལྕག་གིས་མ་བསྐུལ་ན། །ལ་ལོའི་ཐང་ཆེན་དཀྱིལ་ནས་ལུས་ཉེན་གདའ། །ནམ་འཆི་ཆ་མེད་ལྕག་ཚན་ཡང་ཡང་ཐོངས། །འཁོར་བ་སྲིན་མོའི་གླིང་ནས་ངེས་འབྱུང་རྟ། །སྤྲིན་གྱི་ཤུགས་ཅན་ཞོན་ནས་མ་བྲོས་ན། །ལས་ཉོན་སྲིན་མོས་གསོན་པོར་ཟ་བར་ངེས ངེས་འབྱུང་སྤྲིན་གྱི་ཤུགས་ཅན་ཞོན་ལ་ཕྲོས། །བྱམས་དང་སྙིང་རྗེ་བྱང་སེམས་རྟར་ཞོན་ནས། །ཚུལ་ཁྲིམས་རྣམ་གསུམ་དཀྱུས་ཐག་མ་བཅད་ན། །ས་ལམ་ཐང་ཆེན་རིང་བོ་མི་བགྲོད་པས། །ཚུལ་ཁྲིམས་རྣམ་གསུམ་དཀྱུས་ཐག་ཡང་ཡང་ཆོད། །ཆོས་ཀུན་གདོད་ནས་སྟོང་བའི་ནམ་མཁའ་ལ། །ངོས་འཛིན་མཚན་མའི་ལྷོ་སྤྲིན་543

འཁྲིགས་གྱུར་ན། །མཁྱེན་པ་གཉིས་ཀྱི་ཉི་ཟླ་མི་གསལ་བས། །ཞི་ལྷག་ཟུང་འབྲེལ་རླུང་གིས་ཡང་ཡང་སྐྱོད། །འཁོར་བའི་མཚོ་ལ་གསང་སྔགས་གྲུ་བཏང་ནས། །བདེ་ཆེན་ཐར་བའི་གསེར་གླིང་མ་ཕྱིན་ན། །ཀུན་མཁྱེན་ནོར་བུ་མྱུར་དུ་མ་ལོན་པས། །གསང་སྔགས་སྨིན་གྲོལ་གདམས་པའི་གྲུ་རུ་ཞུགས། །ཤེས་ལྡན་ཁྱེད་ཀྱི་སེམས་ཉིད་མེ་ལོང་དུ། །ཤེས་བྱའི་ཆོས་ཀུན་གཟུགས་བརྙན་ཤར་བ་ལ། །ཤེས་ཆུང་བདག་གིས་འཕྲིན་ཡིག་མི་དགོས་ཀྱང་། །ཤེས་པ་གསལ་འདེབས་ཡིན་པས་ཉམས་སུ་ལོངས། །ཚིག་གི་སྡེབ་སྦྱོར་འཐག་ཚུལ་ཤིན་ཏུ་ལེགས། །མདོ་རྒྱུད་མན་ངག་གནད་ཀྱི་རི་མོ་བཀྲ། །བརྒྱུད་པའི་བྱེན་རླབས་ཁ་ཚར་མ་ཉམས་པའི། །སྔར་མེད་ལེགས་བཤད་ལྷ་རྫས་འདི་ཉིད་ཕུལ། །ཞེས་པ་འདི་ཡང་སློབ་བུའི་མཆོག་གྱུར་ལྕགས་ཟམ་མཁན་པོ་ལ་གངས་རི་ནས་སྤྲིངས་པའོ།།བླ་མ་མི་རྟག་ཉི་མ་དང་འདྲའོ། །ཨེ་འདྲ་མི་འདྲ་ནམ་མཁའ་ལ་གཟིགས་དང་། །ཉི་མ་ནུབ་ཚེ་མི་རྟག་པ་དྲན་ཡོང་། །བླ་མ་བཞུགས་དུས་དད་གུས་ཀྱིས་སྟེན་དང་། །མཆེད་གྲོགས་མི་རྟག་ཚོང་འདུས་དང་འདྲའོ། །ཨེ་འདྲ་མི་འདྲ་ཚོང་ར་རུ་གཟིགས་དང་། །ཚོང་འདུས་གྱེས་ཚེ་མི་རྟག་པ་དྲན་ཡོང་། །མཆེད་གྲོགས་ཡོད་དུས་བརྩེ་གདུང་གིས་འགྲོགས་དང་། །ཟས་ནོར་མི་རྟག་སྦྲང་རྩི་དང་འདྲའོ། །ཨེ་འདྲ་མི་འདྲ་སྦྲང་ཚང་དུ་གཟིགས་དང་། །544

སྦྲང་རྩི་ལེན་ཚེ་མི་རྟག་པ་དྲན་ཡོང་། །ཟས་ནོར་འཛོམས་དུས་ཆོས་ཕྱོགས་སུ་ཐོངས་དང་། །སྒྱུ་ལུས་མི་རྟག་ཟིལ་བ་དང་འདྲའོ། །ཨེ་འདྲ་མི་འདྲ་རྩྭ་ཁ་རུ་གཟིགས་དང་། །ཟིལ་བ་བསྐམས་ཚེ་མི་རྟག་པ་དྲན་ཡོང་། །སྒྱུ་ལུས་བདེ་དུས་ལྷ་ཆོས་ལ་སྤྱོད་དང་། །ཞེས་པ་འདི་ཡང་ཡིད་ལ་ཤར་བ་ལྟར་སློབ་བུ་བློ་བཟང་ཤེས་རབ་ལ་གདམས་པའོ།།ན་མོ་གུ་རུ། དགའ་ལྡན་ལྷ་ཡི་ཡུལ་གྱི། །ངོ་མཚར་སྐྱེད་མོས་ཚལ་ན། །ལྷ་མོས་གླུ་དབྱངས་ལེན་པ། །མཛེས་མའི་རང་གཤིས་ཡིན་རུང་། །འདོད་ལྡན་ལྷ་བུས་ཉོན་དང་། །སེམས་ལ་ངེས་པར་ཕན་ཡོང་། །སྟོང་གསལ་ནམ་མཁའི་ཁམས་ཀྱི། །ངོ་མཚར་ཆུ་འཛིན་གསེབ་ན། །གཡུ་འབྲུག་སྒྲ་དབྱངས་སྒོག་པ། །འབྲུག་གི་རང་གཤིས་ཡིན་རུང་། །མདོངས་ལྡན་རྨ་བྱས་ཉོན་དང་། །སེམས་ལ་ངེས་པར་ཕན་ཡོང་། །འཛམ་གླིང་གངས་དཀར་ཏེ་སེའི། །ངོ་མཚར་རྫུ་འཕྲུལ་ཕུག་ན། །རྣལ་འབྱོར་གླུ་དབྱངས་ལེན་པ། །རྟོགས་ལྡན་རང་གཤིས་ཡིན་རུང་། །དད་ལྡན་སློབ་མས་ཉོན་དང་། །སེམས་ལ་ངེས་པར་ཕན་ཡོང་། །རྒྱལ་པོས་བདག་རྐྱེན་ཆེན་པོ། །གནང་རུང་ངོ་མཚར་མི་སྣང་། །མཚན་ལྡན་བླ་མས་ཟབ་རྒྱའི། །གདམས་པ་གནང་ན་ངོ་མཚར། །གནམ་ལ་འཕུར་བའི་བྱ་ཞིག །ཟིན་རུང་ངོ་མཚར་མི་སྣང་། །བླ་མས་གདམས་ངག་545

གནང་བ། །བློ་ལ་ཟིན་ན་ངོ་མཚར། །རི་དང་བྲག་གཉིས་སྤྲད་ནས། །འཕྲོད་རུང་ངོ་མཚར་མི་སྣང་། །བླ་མས་སེམས་ངོ་སྤྲད་ནས། ་ །རང་ངོ་འཕྲོད་ན་ངོ་མཚར། །སྲ་བའི་ཤིང་་ཞིག་བཀུག་ནས། །ཁུགས་རུང་ངོ་མཚར་མི་སྣང་། །རང་སེམས་གྱོང་བོ་ནང་དུ། །བཀུག་ནས་ཁུགས་ན་ངོ་མཚར། །ལྕགས་ཀྱུས་གླང་ཆེན་སྨྱོན་པ། །བཏུལ་རུང་ངོ་མཚར་མི་སྣང་། །ཆོས་ཀྱིས་བདག་འཛིན་ཕུང་རྒན། །བཏུལ་ནས་ཐུལ་ན་ངོ་མཚར། །རྟ་ཡི་སྟེང་དུ་ལངས་ནས། །ཆགས་རུང་ངོ་མཚར་མི་སྣང་། །སྒོམ་ཆེན་སྟན་གྱི་སྟེང་དུ། །ཡུན་རིང་ཆགས་ན་ངོ་མཚར། །འཇིག་རྟེན་པ་ཡི་གླུ་དབྱངས། །སྙན་ཡང་ངོ་མཚར་མི་སྣང་། །དམ་པའི་ཆོས་ཀྱི་མགུར་དབྱངས། །འདི་འདྲ་བླངས་ན་ངོ་མཚར། །ཞེས་པ་འདི་ཡང་ཉིན་ཞིག་སེམས་ལ་ཤར་བ་ལྟར་བྲིས་པའོ།།སྤྲིན་ཐག་ཆོད་པའི་མཁའ་ལྟར། །རིག་པ་སྒྲིབ་མེད་དྭངས་གསལ། །བཅིརྔོས་གྲོལ་མེད་པའི་གུ་ཡངས། །ཕྱི་ནང་ཟང་ཐལ་གྱུར་སོང་། །སྟོང་གསལ་འཛིན་མེད་རིག་པ། །ཕྱོགས་མཐའ་ཀུན་དང་བྲལ་ནས། །ཅི་ཙམ་མ་འགགས་ཤར་བ། །དེ་ཙམ་གསལ་ཆ་ཆེ་བྱུང་། །ཁ་ཡེངས་མིག་ཡེངས་མཆོང་རྒྱུག །རྣམ་གཡེང་ཇི་འདྲ་བྱས་རུང་། །རིག་པ་གུ་ཡངས་སང་ངེ་། །ཇེ་གསལ་ཇེ་བརྟན་གྱུར་སོང་། །བར་སྣང་རླུང་དང་འཇའ་བཞིན། །རྣམ་རྟོག་སྣང་བ་ཤར་546

ཡང་། །རིག་པའི་འཆར་སྒོ་མ་འགགས། །རིག་སྟོང་རྒྱན་དུ་གྱུར་བྱུང་། །ལུས་ནི་གཡོ་མེད་ཀྲོང་ངེ་། །སེམས་ནི་རྟོག་མེད་ས་ལེ། །མིག་ཀྱང་འཛུམ་མེད་ཧྲིག་གེ །མཉམ་བཞག་ངང་ལ་ལུས་སོང་། །ནམ་མཁར་ཉི་འོད་ཕོག་བཞིན། །རིག་པ་བཀྲ་ཡངས་ས་ལེ མགོ་བཏུམས་སངས་པ་འདྲ་བ། །ཁོག་ཡང་ཡངས་ཆ་ཆེ་བྱུང་། །ནམ་མཁའ་དྭངས་པར་བལྟས་བཞིན། །རིག་སྟོང་རྗེན་ནེ་ཡེ་རེ། །གསལ་འགྲིབ་རྒྱུན་ཆད་མེད་པའི། །བརྗོད་མེད་ཉམས་ཤིག་ཤར་རོ། །སོག་ཕོན་ཐག་པ་ཆད་ལྟར། །བདག་འཛིན་ཉོན་མོངས་འཆིང་བ། །ཐམས་ཅད་ཧྲུལ་གྱིས་ཞིག་ནས། །ཁྱབ་གདལ་ཆེན་པོར་གྲོལ་སོང་། །རིག་པ་སྤྲིན་ཐག་ཆོད་པའི།།ནམ་མཁའ་ལྟ་བུར་གྱུར་ཚེ། །སྙིང་ཡངས་སང་ངེ་སོང་ནས། །ཉམས་དགའ་ཡལ་ལེ་གནས་བྱུང་། །ཞེས་པ་འདི་ཡང་ཉམས་ལ་ཤར་བ་ལྟར་བྲིས་པའོ།།ཐུགས་དགོངས་མཁའ་ལྟར་ཡངས་པའི་བླ་མར་འདུད། །ཐུགས་ཡིད་གཅིག་ཏུ་འདྲེས་པར་བྱེན་གྱིས་རློབས། །སྐྱེ་མེད་ཆོས་དབྱིངས་ངང་ལས་མ་གཡོས་བཞིན། །འགག་མེད་གྲགས་སྟོང་གླུ་ཡི་སྒྲ་དབྱངས་སྒོགས། །མཁའ་ལྟར་ཡངས་ཤིང་མཚོ་ལྟར་གཏིང་ཡང་ཟབ། །ཉི་ལྟར་གསལ་ཞིང་ཤེལ་ལྟར་ཟང་ཐལ་ལེ།།བར་སྣང་དངོས་ལྟར་ངོས་བཟུང་གཟའ་གཏད་དང་། །བྲལ་བའི་སེམས་ཉིད་མཐའ་བྲལ་ཆོས་ཀྱི་དབྱིངས། །རྟག་མཐར་མ་ལྷུང་ཅིར་ཡང་547

གྲུབ་པ་མེད། །ཆད་མཐར་མ་ལྷུང་ས་ལེ་ཧྲིག་གེར་གསལ། །གཅིག་པུ་མ་ཡིན་དུ་མའི་ཆོས་རྣམས་འབྱུང་། །དུ་མ་མ་ཡིན་སྣང་སེམས་རོ་གཅིག་གནས། །ནམ་མཁའ་མཐའ་མེད་བཞིན་དུ་རང་སེམས་ལ། །གང་ནས་བལྟས་ཀྱང་མཐའ་མེད་དབུས་སུ་སོང་། །འདི་ལས་ཆེན་པོ་གཞན་ན་མ་མཆིས་པས། །མཐའ་བྲལ་དབུ་མ་ཆེན་མོ་ཞེས་ཀྱང་ཟེར། །སེམས་ཉིད་སྟོང་གསལ་ཟང་ཐལ་ཀློང་ཡངས་སུ། །འཁོར་འདས་ཆོས་རྣམས་གཅིག་ཀྱང་མ་ལུས་པ། །ཡོངས་རྫོགས་ཆུད་ཅིང་འདི་ལས་རྒྱ་ཆེན་པོ།།གཞན་ན་མེད་པས་རྫོགས་པ་ཆེན་པོ་ཟེར། །སེམས་ཉིད་སྟོང་གསལ་རྒྱལ་པོའི་ཕྱག་ལྟ་བུས། །འཁོར་འདས་ཡོངས་ལ་རྒྱ་ཡིས་མ་ཐེབས་མེད། །ཕྱག་རྒྱ་ཞིག་ལ་འདི་ལས་ཆེན་པོ་ཞིག །གཞན་ན་མེད་པས་ཕྱག་རྒྱ་ཆེན་པོ་ཟེར། །དེ་འདྲའི་གནས་ལུགས་ངང་ལ་མཉམ་འཇོག་དུས། །ནམ་མཁའ་བཞིན་དུ་སེམས་དཔངས་སྟོད་ལ་ཞོག །ཉི་ཟླ་བཞིན་དུ་གསལ་ངར་ཐོན་ལ་ཞོག །བར་སྣང་ཁམས་ལྟར་གུ་ཡངས་སང་ངེ་ཞོག །ས་གཞིའི་ངོས་ལྟར་རྒྱ་ཡང་བསྐྱེད་ལ་ཞོག །རི་རྒྱལ་བཞིན་དུ་ལྷུན་ཡང་ཕོབས་ལ་ཞོག །དེ་ལྟར་བཞག་ན་བྱིང་རྒོད་རང་སར་གྲོལ། །མཉམ་བཞག་ནམ་མཁའ་འདྲ་སྟེ་འགྱུར་བ་མེད། །མཁའ་ལྟར་ཡ་ངས་ན་མཐའ་བྲལ་ལྟ་བ་ཡིན། །ཉི་ལྟར་གསལ་ན་འོད་གསལ་སྒོམ་པ་ཟེར། །བུ་ཆུང་འདྲ་ན་ཞེན་མེད་སྤྱོད་པ་སྟེ། །548

མི་གཡོ་རི་ལྟར་བརྟན་ན་འབྲས་བུ་ལགས། །མདོ་རྒྱུད་མན་ངག་གོ་མཚོན་མང་ཐོགས་ནས། །ཉོན་མོངས་དགྲ་ལ་འབྲོས་པའི་མི་དེའི་ཅི། །བླ་མའི་མན་ངག་མཚོན་རྣོན་གཅིག་གིས་ཀྱང་། །ཉོན་མོངས་དགྲ་རྣམས་ཐུལ་བའི་དཔའ་བོ་དགོས། །བདེ་ཆེན་ཐང་ལ་ཡན་འདོད་སློབ་བུ་རྣམས། །མཐའ་བྲལ་ལྟ་བའི་མདུང་རིང་ཕྱག་ཏུ་བསྣམས། །སེམས་ཀྱི་མཁར་བོ་ཆེ་ཡི་སྒོ་བཀག་ནས། །ཉོན་མོངས་དགྲ་རྣམས་བྱུང་ཚད་ཆམ་ལ་ཕོབས། །གནས་ལུགས་སྟོང་གསལ་ནམ་མཁའ་ཡངས་པ་ཡི། །ཉོན་མོངས་ལྷོ་སྤྲིན་རབ་རིབ་དག་གྱུར་ན། །སྙིང་རྗེའི་ཉི་མ་ཕྱོགས་རིས་མེད་པར་འཆར འགྲོ་ཀུན་པད་ཚལ་སྐྱོང་བའི་རྟེན་འབྲེལ་འགྲིག །སྟོང་ཉིད་སྙིང་རྗེ་གྲུ་ཆེན་ལ་བརྟེན་ནས། །འགྲོ་ཀུན་མགྲོན་པོ་འཁོར་བའི་ཆུ་བོ་ལས། །སྒོལ་ལ་སྐྱོ་ངལ་མེད་པར་བརྩོན་པ་ཡི། །སྔར་མེད་རྣལ་འབྱོར་མཉན་པ་བྱུང་ན་མཚར། །རང་གི་རྟོགས་པ་གླུ་རུ་བླངས་པ་འདི། །བླ་མ་མཁས་གྲུབ་ཡོངས་ལ་མཆོད་པར་འབུལ། །ངེས་དོན་ལྟ་བའི་གླུ་འདི་ཐོས་ཚད་ཀྱིས། །འགྲོ་ལ་ཕན་ཐོགས་འབྱུང་བར་བྱེན་གྱིས་རློབས། །ཞེས་པ་འདི་ཡང་སེམས་ལ་ཤར་ཚེ་སློབ་བུ་རྣམས་ལ་ཕན་ཕྱིར་བྲིས་པའོ།།རྒྱུད་བྱིན་གྱིས་རློབས་པའི་བླ་མ་དང་། །མཆོག་དངོས་གྲུབ་སྟེར་བའི་ཡི་དམ་ལྷ། །རྐྱེན་བར་ཆད་སེལ་བའི་མཁའ་འགྲོ་ལ། །549

བདག་གསོལ་བ་འདེབས་སོ་བྱིན་གྱིས་རློབས།།རྗེ་རྩ་གསུམ་ལྷ་ཡི་སྐྱབས་འོག་ནས། །སྤྲང་སྐྱིད་པའི་ཤུགས་ཀྱིས་གླུ་དབྱངས་ལེན། །རྟེན་དལ་འབྱོར་མི་ལུས་རྙེད་པར་དཀའ། །དེ་ཡུན་རིང་མི་རྟག་འཇིག་པར་སླ། །ལས་རྒྱུ་འབྲས་ནམ་ཡང་བསླུ་བ་མེད། །མར་འཁོར་བའི་སྡུག་བསྔལ་བཟོད་པར་དཀའ། །ད་རང་གཞན་གང་གི་དོན་དུ་ཡང་། །ཡར་སངས་རྒྱས་ཐོབ་པའི་ཐབས་མཛད་དགོས།།དཔེ་རྒྱ་མཚོའི་ནོར་བུ་ལེན་པ་ལ། །གཞན་དེད་དཔོན་མ་བསྟེན་མི་ལོན་ལྟར། །ཡར་སངས་རྒྱས་གོ་འཕང་རིན་ཆེན་དེ། །ལྷ་དཀོན་མཆོག་མ་བསྟེན་མི་ཐོབ་པས། །སྐྱབས་བསླུ་བ་མེད་པའི་དཀོན་མཆོག་གསུམ། །ཞེ་ཐག་པས་སྐྱབས་འགྲོ་ཡང་ཡང་གྱིས། །དཔེ་ཞིང་ལ་ས་བོན་མ་བཏབ་ན། །དུས་ནམ་ཡང་འབྲས་བུ་མི་འབྱུང་ལྟར། །བྱམས་སྙིང་རྗེས་དྲངས་པའི་བྱང་ཆུབ་ཀྱི། །སེམས་མ་བསྐྱེད་སངས་རྒྱས་མི་ཐོབ་པས། །ཆོས་ཀུན་གྱི་རྩ་བ་སྨོན་འཇུག་སེམས། །དུས་ཡང་དང་ཡང་དུ་བསྐྱེད་པར་མཛོད། །དཔེ་ས་བོན་བཏབ་ཀྱང་ཆུ་ལུད་དྲོད། །ཀུན་མ་འཛོམས་འབྲས་བུ་མི་སྨིན་ལྟར། །སེམས་བསྐྱེད་ཀྱང་བསོད་ནམས་ཡེ་ཤེས་ཚོགས།།ཀུན་མ་བསགས་སངས་རྒྱས་མི་ཐོབ་པས། །ཚོགས་བསགས་ཐབས་ཚོགས་ཆུང་དོན་ཆེ་བ། །དེ་མཎྜལ་ཡིན་པས་ཡང་ཡང་ཕུལ། །དཔེ་ཞིང་སྟེང་རྩི་ཤིང་རྡོ་བ་སོགས། །ཀུན་མ་བསལ་ལོ་ལེགས་མི་550

འབྱུང་ལྟར། །རང་རྒྱུད་ཀྱི་སྡིག་སྒྲིབ་ཉེས་ལྟུང་རྣམས། །ཀུན་མ་སྦྱངས་སངས་རྒྱས་མི་ཐོབ་པས། །སྡིག་ཉེས་ལྟུང་སྦྱང་ཐབས་རྡོར་སེམས་ཀྱི། །སྒོམ་བཟླས་པ་འདི་ལ་ནན་ཏན་མཛོད། །དཔེ་ནོར་བུར་མཆོད་བསྟོད་མ་བཀུར་ན། །ནོར་ལོངས་སྤྱོད་དགོས་འདོད་མི་འབྱུང་ལྟར། །རྗེ་བླ་མར་གསོལ་བ་མ་བཏབ་ན། །ཉམས་རྟོགས་པའི་ཡོན་ཏན་མི་འཆར་བས། །དུས་རྟག་ཏུ་བླ་མའི་རྣལ་འབྱོར་སྒོམས། །སྙིང་ཐག་པས་གསོལ་བ་ཡང་ཡང་ཐོབས། །དཔེ་རྟ་བཟང་མེད་པར་ཐག་རིང་གི །ཡུལ་བཟང་བོར་མྱུར་དུ་མི་བསླེབ་ལྟར། །ཆོས་བསྐྱེད་རྫོགས་རྫོགས་ཆེན་མ་བསྒོམས་ན།།ཡར་སངས་རྒྱས་མྱུར་དུ་མི་ཐོབ་པས། །སྣོད་ཐམས་ཅད་གཞལ་ཡས་ནང་བཅུད་རྣམས། །ལྷ་ལྷ་མོར་བསྒྱུར་བའི་བསྐྱེད་རིམ་སྒོམས། །ལུས་བདེ་དྲོད་སེམས་ལ་ཉམས་རྟོགས་པ། །ཀུན་འཆར་བའི་རྫོགས་རིམ་གཏུམ་མོ་སྒོམས། །ཆོས་ཀུན་གྱི་མཆོག་གྱུར་རྫོགས་ཆེན་ཀྱིས། །སེམས་ཆོས་སྐུར་གྲོལ་བྱེད་ཁྲེགས་ཆོད་དང་། །ལུས་འོད་སྐུར་བསྒྱུར་བའི་ཐོད་རྒལ་ལམ། །དེ་གཉིས་ཀ་ཟུང་འབྲེལ་བསྒོམ་པར་མཛོད། །ཆོས་ཟབ་རྒྱས་མྱུར་མྱུར་མང་ན་ཡང་། །ཀུན་ཉམས་སུ་ལེན་པ་དཀའ་མོར་གདའ། །ཆོས་ཉམས་སུ་ལེན་ན་མང་མི་དགོས། །འདི་ཇི་བཞིན་ཉམས་སུ་ལེན་ནུས་ན། །ཚེ་འདིའམ་འཆི་ཁ་བར་དོ་ཚུན།།མཆོག་སངས་རྒྱས་ཐོབ་པར་རྒྱུད་ནས་གསུངས།།551

དོན་དེ་བཞིན་ཉམས་སུ་ལེན་མཁན་ལ། །རྗེ་རྩ་བརྒྱུད་བླ་མའི་བྱིན་གྱིས་རློབས། །ལྷ་ཡི་དམ་ཞི་ཁྲོས་དངོས་གྲུབ་སྩོལ། །མ་མཁའ་འགྲོའི་ཚོགས་ཀྱིས་བར་ཆད་སོལ། །དཔལ་ཆོས་སྐྱོང་སྲུང་མས་འཕྲིན་ལས་སྒྲུབས།།གེགས་གོལ་ས་མེད་པར་འཚང་རྒྱ་ཤོག །ཅེས་པ་འདི་ཡང་སློབ་བུ་ཀུན་བཟང་གཞན་ཕན་གྱིས་ཞལ་གདམས་ཤིག་དགོས་ཞེས་བསྐུལ་ངོར་བྱ་་་་་་་་བཏང་ཚོགས་དྲུག་རང་གྲོལ་གྱིས་གནས་ཆེན་གངས་རི་ནས་སྦྱར་བའོ།།རེས་འགའ་ཕྱི་ཡི་ཡུལ་ལ་ལྟོས། །ཕྱི་ཡི་ཡུལ་ལ་མ་བལྟས་ན། །ཅིར་སྣང་སེམས་སུ་མི་ཤེས་པར། །སྣང་བ་དགྲ་རུ་ལངས་ཉེན་ཡོད། །ཕྱི་ཡི་ཡུལ་ལ་ཅེར་གྱིས་ལྟོས། །ཀུན་རྫོབ་སྣང་གྲགས་ཆོས་རྣམས་ཀུན། །རྨི་ལམ་སྒྱུ་མ་ཆུ་ཟླ་བཞིན། །རང་གི་སེམས་སུ་གཏན་ལ་ཕོབས། །རེས་འགའ་ནང་གི་སེམས་ལ་ལྟོས། །ནང་གི་སེམས་ལ་མ་བལྟས་ན། །སེམས་ཀྱི་ངོ་བོ་མི་མཐོང་བས། །ལུང་མ་བསྟན་དུ་ལུས་ཉེན་གདའ། །རང་གི་སེམས་ལ་ཅེར་གྱིས་ལྟོས། །བལྟས་ཚེ་ཅི་ཡང་མཐོང་བ་མེད། །རྟོག་ཚོགས་ཐམས་ཅད་འཇའ་ལྟར་ཡལ། །ལུང་མ་བསྟན་ཡང་སྤྲིན་ལྟར་དྭངས། །ངོ་བོ་མཁའ་ལྟར་མཐོང་བ་ལ།།སེམས་ངོ་མཐོང་ཞེས་ཐ་སྙད་བཏགས།།མཐོང་བའི་ངང་དེར་ཕྱམ་གྱིས་ཞོག །དེ་ལ་མཉམ་བཞག་ཟེར་བ་ཡིན། །དེ་ལྟར་བཞག་པས་སེམས་ཉིད་ལ། །བདེ་གསལ་མི་རྟོག་ཉམས་མྱོང་འཆར། །དེ་ལ་ཞེན་ཆགས་མ་བྱས་ན། །གེགས་དང་གོལ་སར་552

ལྷུང་མི་འགྱུར། །མདོར་ན་ཅིར་སྣང་སེམས་སུ་ཤེས། །སེམས་ཉིད་སྟོང་བ་ཉིད་དུ་རྟོགས། །སྟོང་གསལ་ངང་ལ་མཉམ་བཞག་ན། །ཨེ་མ་རྨད་བྱུང་སྐལ་བ་བཟང་། །ཅེས་པ་འདི་ཡང་སློབ་བུ་མང་ཐང་ཆོས་རྒྱལ་ལ་གདམས་པའོ། །དོན་དམ་བདེན་པའི་དབང་དུ་ནི། །ཆོས་ཀུན་ངོ་བོ་སྐྱེ་མེད་སྟོང་། །ནམ་མཁའ་བར་སྣང་དཔེ་བཞིན་དུ། །རང་བཞིན་གྲུབ་པ་རྡུལ་ཙམ་མེད། །ས་དང་ལམ་གྱེ་རིམ་པ་མེད། །འབྲས་བུ་སྒུ་དང་ཡེ་ཤེས་མེད། །འཁོར་བ་དང་ནི་མྱང་འདས་མེད། །སངས་རྒྱས་མེད་ཅིང་སེམས་ཅན་མེད། །བཟང་བོ་མེད་ཅིང་ངན་པའང་མེད། །ཆོས་རྣམས་གང་ཡང་གནས་པ་མེད། །སོང་བ་མེད་ཅིང་འོང་བའང་མེད། །དོན་དམ་དབང་དུ་དེ་ལྟར་གདའ། །ཀུན་རྫོབ་བདེན་པའི་དབང་དུ་ནི། །ཆོས་ཀུན་རྣམ་པ་འགག་མེད་སྣང་། །ཕྲེང་བ་དམག་གི་དཔེ་བཞིན་དུ། །རྒྱུ་རྐྱེན་ཚོགས་ལས་ཐམས་ཅད་ཡོད། །ས་དང་ལམ་གྱི་རིམ་པ་ཡོད། །འབྲས་བུ་སྐུ་དང་ཡེ་ཤེས་ཡོད། །འཁོར་བ་དང་ནི་མྱང་འདས་ཡོད། །སངས་རྒྱས་ཡོད་ཅིང་་སེམས་ཅན་ཡོད། །བཟང་བོ་ཡོད་ཅིང་ངན་པའང་ཡོད། །ཆོས་རྣམས་གང་ཡང་གནས་པ་ཡོད། །སོང་བ་ཡོད་ཅིང་འོང་བའང་ཡོད། །ཀུན་རྫོབ་དབང་དུ་དེ་ལྟར་གདའ། །ཆོས་རྣམས་ངོ་བོ་མཁའ་ལྟར་དུ། །སྟོང་ཡང་རྣམ་པ་འཇའ་ལྟར་སྣང་། །རྒྱུ་མའི་553

སྣང་བས་བཟང་ངན་ལྟར། །འཁོར་འདས་བཟང་ངན་སྣ་ཚོགས་སྣང་། །རྨི་ལམ་སྐབས་ཀྱི་བདེ་སྡུག་བཞིན། །བདེ་དང་སྡུག་བསྔལ་ཉམས་སུ་མྱོང་། །ས་བོན་མངར་ཁའི་འབྲས་བུ་ལྟར། །རྒྱུ་འབྲས་མི་འཆོལ་སོ་སོར་སྨིན། །མེ་ལོང་ནང་གི་གཟུགས་བརྙན་ལྟར། །་སྣང་བཞིན་སྟོང་ལ་སྟོང་བཞིན་སྣང་། །སྣང་སྟོང་གཉིས་སུ་མ་མཆིས་པས། །ཐམས་ཅད་དབྱེར་མེད་ཟུང་འཇུག་ཡིན། །བདེན་གཉིས་ཟུང་འཇུག་དེ་ལྟར་གདའ། །ངོ་མཚར་རྨད་བྱུང་དམ་པའི་ཆོས། །ཆོས་ཀུན་རྩ་བ་བདེན་གཉིས་ལམ། །ལམ་སྟོན་བླ་མའི་དྲིན་གྱིས་ཤེས། །ཤེས་ཚེ་ཀུན་ལ་ཕན་ཕྱིར་བྲིས། །དམག་དེ་དམག་མི་གང་ལས་བྱུང་། །བཙལ་ན་དམག་དེ་མི་དམིགས་སུ་མེད། །ཕྲེང་བ་ཕྲེང་རྡོག་གང་ལས་བྱུང་། །བཙལ་ན་ཕྲེང་བ་དམིགས་སུ་མེད། །སྒྱུ་མ་རྫས་སྔགས་གང་ལས་བྱུང་། །བཙལ་ན་སྒྱུ་མ་དམིགས་སུ་མེད།།རྨི་ལམ་གཉིད་སེམས་གང་ལས་བྱུང་། །བཙལ་ན་རྨི་ལམ་མི་དམིགས་བཞིན། །ངན་སོང་མི་དགེ་གང་ལས་བྱུང་། །བཙལ་ན་ངན་སོང་དམིགས་སུ་མེད། །མཐོ་རིས་དགེ་བ་གང་ལས་བྱུང་། །བཙལ་ན་མཐོ་རིས་དམིགས་སུ་མེད། །ཐར་བ་བསླབ་གསུམ་གང་ལས་བྱུང་། །བཙལ་ན་ཐར་བ་དམིགས་སུ་མེད། །སངས་རྒྱས་ཚོགས་གཉིས་གང་ལས་བྱུང་། །བཙལ་ན་སངས་རྒྱས་དམིགས་སུ་མེད། །དེ་བཞིན་འཁོར་འདས་554

ཆོས་རྣམས་ཀུན། །བཙལ་ན་གཅིག་ཀྱང་དམིགས་སུ་མེད། །དེ་ཡང་གོ་མཚོན་ཅན་གྱི་མི། །མང་བོ་འཚོགས་ལས་དམག་འབྱུང་ཞིང་། །ཕྲེང་བ་རྡོག་པོ་མང་བོ་ཞིག །ཕྱོགས་གཅིག་འཚོགས་ལས་ཕྲེང་བ་འབྱུང་། །སྒྱུ་མ་མཁན་པོས་རྫས་སྔགས་རྣམས། །འཚོགས་ལས་སྒྱུ་མའི་རྟ་གླང་འབྱུང་། །མཚན་མོ་གཉིད་དང་སེམས་གཉིས་པོ། །འཚོགས་པས་རྨི་ལམ་གསལ་བོ་འབྱུང་། །དེ་བཞིན་བསམ་ངན་མི་དགེའི་ལས། །འཚོགས་ལས་ངན་སོང་སྡུག་བསྔལ་འབྱུང་། །བསམ་པ་བཟང་དང་དགེ་བའི་ལས། །འཚོགས་པས་མཐོ་རིས་བདེ་སྐྱིད་འབྱུང་། །ཐར་འདོད་སེམས་དང་བསླབ་པ་གསུམ། །འཚོགས་ལས་བདེ་ཆེན་ཐར་བ་འབྱུང་། །བྱང་ཆུབ་སེམས་དང་ཚོགས་གཉིས་རྣམས། །འཚོགས་ལས་རྫོགས་པའི་སངས་རྒྱས་འབྱུང་། །དེ་བཞིན་རྒྱུ་རྐྱེན་རྟེན་འབྲེལ་ལས། །འཁོར་འདས་ཆོས་རྣམས་ཐམས་ཅད་འབྱུང་། །དེས་ན་རང་སེམས་འཁོར་འདས་ཀྱིས། །བསྡུས་པའི་ཆོས་རྣམས་ཐམས་ཅད་ཀྱི། །ངོ་བོ་མཁའ་ལྟར་མི་དམིགས་ཚུལ། །ཤེས་ནས་ཟབ་མོའི་སྟོང་ཉིད་སྒོམས། །རྒྱུ་རྐྱེན་རྟེན་འབྲེལ་འཚོགས་པ་ལས། །ཆོས་ཀུན་རྣམ་པ་འཇའ་ཚོན་བཞིན། །རང་བཞིན་མེད་བཞིན་སྣང་བའི་ཚུལ། །ཤེས་ནས་སྡིག་སྤོང་དགེ་སྒྲུབ་གྱིས། །དཔེར་ན་སྒྱུ་མ་སྤྲུལ་མཁན་གྱིས། །རྫས་སྔགས་བཟང་ངན་སྣ་555

ཚོགས་པ། །བསགས་པའི་རྒྱུ་རྐྱེན་རྟེན་འབྲེལ་ལས། །ལྷ་དང་མི་ཡུལ་དམྱལ་བ་སོགས། །སྒྱུ་མའི་སྣང་བ་མི་འདྲ་བ། །བཟང་ངན་སྣ་ཚོགས་སྣང་བ་ལྟར། །རང་སེམས་སྒྱུ་མ་མཁན་ལྟ་བུས། །དགེ་སྡིག་རྫས་སྔགས་སྣ་ཚོགས་པ། །བསགས་པའི་རྒྱུ་རྐྱེན་རྟེན་འབྲེལ་ལས། །ངན་སོང་མཐོ་རིས་ཐར་བ་སོགས། །བཟང་ངན་མི་འདྲ་སྣ་ཚོགས་སྣང་། །གཉིད་དུ་སོང་བའི་རྨི་ལམ་ན། །མེ་ཆུ་གཡང་ལ་ལྷུང་བའི་དུས། །འཇིགས་སྐྲག་སྡུག་བསྔལ་སྣང་བ་འབྱུང་། །ཟས་གོས་བུད་མེད་བསྟེན་པའི་དུས། །དགའ་བདེའི་སྣང་བ་འབྱུང་བ་ལྟར། །སྡིག་པའི་དབང་གིས་ངན་སོང་དུ། །ལྷུང་ནས་འཇིགས་སྐྲག་སྡུག་བསྔལ་མྱོང་། །དགེ་བའི་འབྲས་བུས་མཐོ་རིས་དང་། །ཐར་བ་ཐོབ་ནས་དགའ་བདེ་མྱོང་། །དེ་ལྟར་རྒྱུ་འབྲས་མི་བསླུ་བའི། །ཚུལ་ལ་ངེས་པ་ཆེར་བསྐྱེད་ནས། །སྒྱུ་མ་མཁན་གྱི་རྟ་གླང་སོགས། །སྒྱུ་མའི་ལྟད་མོ་སྣང་ཚད་ཀུན། །སྣང་ལ་རང་བཞིན་མེད་པ་དེ། །ཤེས་བཞིན་རྫས་སྔགས་སྣ་ཚོགས་པ། །བསགས་ནས་སངས་རྒྱས་ཞིང་ཁམས་དང་། །སངས་རྒྱས་བྱོན་ནས་ཆོས་གསུངས་པ། །ལ་སོགས་ངོ་མཚར་ལྟད་མོའི་རིགས། །སྤྲུལ་ནས་ལྟད་མོ་ལྟ་མཁན་གྱི། །ལག་ནས་ཟས་ནོར་སྡུད་པ་ལྟར། །སེམས་ཀྱི་འཁོར་འདས་ཆོས་རྣམས་ཀུན། །རང་བཞིན་མེད་པར་ཤེས་བཞིན་དུ། །སྣོད་བཅུད་ལྷ་དང་གཞལ་ཡས་སུ། །གསལ་བའི་ཡི་556

དམ་བསྐྱེད་རྫོགས་སོགས། །ངོ་མཚར་བསོད་ནམས་ཡེ་ཤེས་ཚོགས། །བསགས་ནས་མངོན་མཐོ་ངེས་ལེགས་ཀྱི། །གོ་འཕང་གང་ཡང་ཐོབ་པར་གྱིས།།ནམ་མཁའ་ལྟ་བུའི་སེམས་ཀྱིས་ནི། །ནམ་མཁའ་ལྟ་བུའི་ཆོས་རྣམས་ལ། །ནམ་མཁའ་ལྟ་བུར་བསྒོམ་བྱས་ན། །ནམ་མཁའ་ལྟ་བུར་འིཚང་རྒྱ་ཞེས། །ཐུབ་པས་གསུངས་ལྟར་ཆོས་རྣམས་ཀྱི། །ངོ་བོ་མཁའ་ལྟར་སྟོང་བར་ཤེས། །མཉམ་བཞག་ནམ་མཁའ་ལྟ་བུ་ཡི། །ངང་ལ་རྩེ་གཅིག་མཉམ་པར་བཞག །སྒྱུ་མ་ལྟ་བུའི་སེམས་ཀྱིས་ནི། །སྒྱུ་མ་ལྟ་བུའི་ཆོས་རྣམས་ལ། །སྒྱུ་མ་ལྟ་བུར་བསྒོམ་བྱས་ན། །སྒྱུ་མ་ལྟ་བུར་འཚང་རྒྱ་ཞེས། །ཐུབ་པས་གསུངས་ལྟར་ཆོས་རྣམས་ཀུན། །རྣམ་པ་འཇའ་ལྟར་སྣང་བ་ཤེས། །རྗེས་ཐོབ་སྒྱུ་མ་ལྟ་བུའི་བློས། །སྡིག་སྤངས་དགེ་བའི་ལས་ལ་འབད། །ཆོས་རྣམས་ཐམས་ཅད་སྟོང་ན་ཡང་། །སྟོང་བ་ཉིད་ལས་ཆོས་ཀུན་སྐྱེ། །སྣང་སྟོང་གཉིས་སུ་མེད་པའི་ཕྱིར། །རྟག་པ་མ་ཡིན་ཆད་པའང་མིན།།ཆོས་ཀུན་སྟོང་ཉིད་ལས་བྱུང་བས། །ཀུན་གྱི་རྒྱུ་ཡང་སྟོང་བ་ཉིད། །ཆོས་རྣམས་ངོ་བོ་སྟོང་བས་ན། །ཀུན་གྱི་འབྲས་བུའང་སྟོང་ཉིད་ཡིན། །སྣང་བཞིན་སྟོང་ལ་སྟོང་བཞིན་སྣང་། །སྣང་སྟོང་རྟེན་ཅིང་འབྲེལ་འབྱུང་ཡིན། །དེ་བཞིན་ཆོས་ཀུན་གཅིག་ལ་གཅིག །རྟེན་ཅིང་འབྲེལ་བར་འབྱུང་འདི་མཚར། །ཆོས་ཀུན་སྟོང་བ་ཉིད་557

དུ་ཤེས། །སྟོང་ཡང་སྒྱུ་མ་རྨི་ལམ་བཞིན། །རྒྱུ་འབྲས་བསླུ་བ་མེད་མཐོང་ན། །ཨེ་མ་ངོ་མཚར་རྨད་ཀྱི་ཆོས། །སྟོང་ཉིད་ལྟ་བ་ཤེས་ཙམ་གྱིས། །རྒྱུ་འབྲས་མེད་པར་ག་ལ་འགྱུར། །ཕན་གནོད་མངོན་སུམ་མྱོང་བཞིན་དུ། །ལས་འབྲས་མེད་ཅེས་མ་སྨྲ་ཞིག །སྟོང་ཉིད་རྟོགས་པ་མངོན་དུ་གྱུར། །ལུས་ནི་དུམ་བུ་བརྒྱར་གཏུབས་ཀྱང་། །ན་ཚ་སྤུ་ཙམ་མི་འབྱུང་ན། །རྒྱུ་འབྲས་འཕྲང་ལས་ཐར་བ་ཡིན། །རང་གི་ངོས་ནས་མི་གནོད་རུང་། །མ་གྱུར་འགྲོ་ལ་གནོད་པ་ཤེས། །གཞན་གྱི་དོན་དུ་ལས་འབྲས་ལ། །སྔར་བས་བླང་དོར་ཞིབ་བྱེད་པ། །ཐེག་ཆེན་བྱང་ཆུབ་སེམས་དཔའ་ཡི།།རྣལ་འབྱོར་པ་ཡི་ཁྱད་ཆོས་ཡིན། །ངོ་མཚར་བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང་། །འགྲོ་ཀུན་དྲིན་ཅན་ཕ་མར་ཤེས། །བྱམས་དང་སྙིང་རྗེ་བྱང་ཆུབ་ཀྱི། །སེམས་དང་ལྡན་པའི་རྣལ་འབྱོར་པས། །དོན་མེད་སྡིག་པ་བྱེད་དོན་མེད། །འོན་ཀྱང་བསད་པ་གསོ་ནུས་ཤིང་། །རྣམ་ཤེས་དག་ཞིང་འདྲེན་ནུས་པའི།།ཐེག་པ་ཆེན་པོའི་རྣལ་འབྱོར་གྱིས། །འགྲོ་ལ་ཕན་ཕྱིར་བསད་ཀྱང་རུང་། །དེ་མིན་ཆོས་ཀུན་སྟོང་བར་བལྟས། །ནམ་མཁའ་ཕན་གནོད་མེད་པ་ལྟར། །སྟོང་བ་ཉིད་ལ་ཕན་གནོད་མེད། །སེམས་ཅན་བསད་ཆོག་བརྡུངས་ཆོག་ཟེར། །བྱེད་རྒྱུའི་དགེ་བ་ཐམས་ཅད་སྤངས། །མི་བྱེད་རྒྱུ་ཡི་སྡིག་པ་བྱེད། །ནག་པོ་ཁ་འབྱམས་བདུད་ལྟ་ཞེས། །558

ཡི་དམ་ཕྱག་ན་རྡོ་རྗེས་གསུངས། །དངོས་པོར་ལྟ་བ་ཕྱུགས་དང་འདྲ། །དངོས་མེད་འཛིན་པ་དེ་བས་ཀྱང་། །བླུན་ཞེས་ས་ར་ཧ་བས་གསུངས། །སྟོང་བ་ཉིད་ལ་ལྟ་ཉེས་ན། །ཤེས་རབ་ཆུང་རྣམས་འཕུང་བར་འགྱུར། །རྩ་བ་ཤེས་རབ་དག་ལས་གསུངས། །འཕུང་ཚུལ་རིན་ཆེན་ཕྲེང་བ་ལས། །ཡོད་པ་པོ་ནི་བདེ་འགྲོར་འགྲོ། །མེད་པ་པོ་ནི་ངན་འགྲོར་འགྲོ། །གསུངས་པས་ཆོས་ཀུན་སྟོང་བ་རུ། །ཤེས་ཀྱང་ལས་འབྲས་མ་འཇེམས་ན། །ངན་འགྲོའི་རྒྱུ་ཞིག་སྟོང་ཉིད་ཀྱི། །ཆོས་ལ་བརྟེན་ནས་རྙེད་པ་ཡིན། །མཁས་པ་ཡིན་སྙམ་མ་སེམས་ཤིག །དེས་ན་ཆོས་ཀུན་སྟོང་བར་ཤེས། །ལས་འབྲས་བསླུ་མེད་ཚུལ་ཤེས་ནས། །མཉམ་བཞག་ནམ་མཁའ་ལྟ་བུ་་ཡི། །སྟོང་བ་ཉིད་ལ་རྩེ་གཅིག་བཞག །རྗེས་ཐོབ་སྒྱུ་མ་ལྟ་བུའི་དུས། །ཞེས་མེད་སྡིག་སྤངས་དགེ་ལ་བརྩོན། །ཐབས་ཤེས་ཟུང་དུ་འབྲེལ་བའི་ལམ། །ལམ་བཟང་འདི་ལས་གཞན་ན་གང་། །གང་ཟག་སངས་རྒྱས་ཐོབ་འདོད་རྣམས། །རྣམ་དག་ལམ་བཟང་འདིར་ཞུགས་ཤིག །ལུང་དང་རིགས་པ་དུ་མ་ཡིས། །རང་སེམས་འཁོར་འདས་ཆོས་རྣམས་ཀུན། །ཡེ་སྟོང་རྩ་བྲལ་དངོས་མེད་དུ། །རྟོགས་པའི་མཐའ་བྲལ་ཆོས་ཀྱི་དབྱིངས། །སྤྲོས་བྲལ་ནམ་མཁའ་ལྟ་བུ་ཡི། །ངང་ལ་མཉམ་པར་འཇོག་པ་དེ། །མཉམ་རྗེས་གཉིས་ཀྱི་མཉམ་559

བཞག་ཡིན། །ཟབ་རྒྱས་ལམ་གྱི་ཟབ་མོའི་ལམ། །ཐབས་ཤེས་གཉིས་ཀྱི་ཤེས་རབ་ཆ། །ཚོགས་གཉིས་ནང་ནས་ཡེ་ཤེས་ཚོགས། །སྐུ་གཉིས་ནང་ནས་ཆོས་སྐུའི་རྒྱུ། །བདེན་པ་གཉིས་ཀྱི་དོན་དམ་གྱི། །བདེན་པ་ཡིན་པས་ཤེས་པར་མཛོད། །བར་སྣང་ཁམས་ཀྱི་འཇའ་སྤྲིན་ཚོགས། །ནམ་མཁའི་དབྱེངས་ལས་བྱུང་བ་ལྟར། །སྣང་སྲིད་འཁོར་འདས་ཆོས་རྣམས་ཀུན། །སྐྱེ་མེད་ཆོས་ཀྱི་དབྱེངས་ལས་བྱུང་། །ཆོས་ཀུན་ངོ་བོ་ནམ་མཁའ་ལྟར། །རང་བཞིན་གྲུབ་པ་མ་མཆིས་ཀྱང་། །རྣམ་པ་འཇའ་ཚོན་ཆུ་ཟླ་བཞིན། །སྟོང་བཞིན་མ་འགག་སྣང་བ་མཚར། །དཔེར་ན་རྨི་ལམ་་ བཟང་ངན་དུས། །བདེ་སྡུག་ཉམས་སུ་མྱོང་བ་བཞིན། །དགེ་སྡིག་སྦྱད་པས་བདེ་སྡུག་ཀྱང་། །མྱོང་བས་ལས་འབྲས་བསླུ་བ་མེད། །སྒྱུ་མ་མཁན་གྱིས་བཟང་ངན་གང་། །སྤྲུལ་ཀྱང་དེ་ལྟར་སྣང་བ་ལྟར། །སེམས་ཀྱིས་ཅི་འདྲའི་ལས་བྱས་ཀྱང་། །འབྲས་བུ་དེ་འདྲ་སྨིན་པར་འགྱུར། །སྒྱུ་མ་མཁན་གྱིས་སྤྲུལ་སྒྱུར་ལྟར། །ཞེན་མེད་སྡིག་སྤོང་དགེ་སྒྲུབ་སོགས། །སྤྱོད་ཕྱོགས་རྣམས་ལ་འཇུག་པ་དེ། །མཉམ་རྗེས་གཉིས་ཀྱི་རྗེས་ཐོབ་ཡིན། །ཟབ་རྒྱས་ལམ་གྱི་རྒྱ་ཆེའི་ལམ། །ཐབས་ཤེས་གཉིས་ཀྱི་ཐབས་ཀྱི་ཆ། །ཚོགས་གཉིས་ནང་ནས་བསོད་ནམས་ཚོགས། །སྐུ་གཉིས་ནང་ནས་གཟུགས་སྐུའི་རྒྱུ། །བདེན་པ་གཉིས་ལས་ཀུན་རྫོབ་ཀྱི། །བདེན་པ་ཡིན་པས་ཤེས་560

པར་མཛོད།།དཔེར་ན་རྟ་རྩལ་ཅན་གྱི་མིས། །མདའ་དང་མེ་མདའ་རྒྱག་པ་སོགས། །བྱ་བ་ཅི་བྱེད་རྟ་ཐོག་ནས། །མ་བབས་བཞིན་དུ་བྱེད་པ་ལྟར། །མཉམ་བཞག་ནམ་མཁའ་ལྟ་བུ་ལ། །བརྟན་པ་ཐོབ་པའི་རྣལ་འབྱོར་པས། །མཉམ་བཞག་ངང་ལས་མ་གཡོས་བཞིན། །མཁའ་ལ་འཇའ་ཚོན་འཐེན་པ་ལྟར། །བློ་ཡི་ཟུར་གྱིས་བསྐྱེད་རྫོགས་སོགས། །རྗེས་ཐོབ་སྒྱུ་མའི་སྤྱོད་པ་གྱིས། །དཔེར་ན་རྟ་རྩལ་མེད་པའི་མིས། །མདའ་དང་མེ་མདའ་རྒྱག་པ་སོགས། །བྱ་བ་ཅི་བྱེད་རྟ་ཐོག་ནས། །ས་ལ་བབས་ནས་བྱེད་པ་ལྟར། །མཉམ་བཞག་ནམ་མཁའ་ལྟ་བུ་ལ། །བརྟན་པ་མ་ཐོབ་རྣལ་འབྱོར་པས། །མཉམ་བཞག་ངང་ནས་ཚུར་ལངས་ནས། །སྒྱུ་མ་མཁན་གྱི་སྤྲུལ་སྒྱུར་ལྟར། །ཚོགས་བསགས་སྒྲིབ་སྦྱོང་ལ་སོགས་པ། །རྗེས་ཐོབ་སྒྱུ་མའི་སྤྱོད་པ་གྱིས། །བསོད་ནམས་ཚོགས་དང་ཡེ་ཤེས་ཚོགས། །མཐར་ཐུག་སྐུ་གཉིས་ཐོབ་པའི་རྒྱུ། །གནས་སྐབས་ཕན་ཚུན་གཅིག་གྲོགས་སུ། །གཅིག་འགྱུར་གཅིག་བོགས་གཅིག་གིས་འདོན། །དེ་ཕྱིར་བསོད་ནམས་ཡེ་ཤེས་ཚོགས། །ཟུང་འབྲེལ་བྱེད་པ་བོགས་ཆེ་བས། །མཉམ་བཞག་ནམ་མཁའ་ལྟ་བུ་ཡི། །ཡེ་ཤེས་ཚོགས་ལ་འབད་པར་བྱ། །མཉམ་པར་བཞག་ན་མི་འདོད་དུས། །རྗེས་ཐོབ་སྒྱུ་མ་ལྟ་བུ་ཡི། །བསོད་ནམས་ཚོགས་ལ་འབད་པར་བྱ། །དེ་ལ་སྐྱོ་561

ནས་མི་འདོད་དུས། །མཉམ་བཞག་ནམ་མཁའ་ལྟ་བུ་སྐྱོངས། །དེ་ལྟར་རེ་མོས་བྱས་ཙ་ན། །གནས་སྐབས་གཅིག་བོགས་གཅིག་གིས་འདོན། །མཐར་ཐུག་སྐུ་གཉིས་ཐོབ་པར་འགྱུར། །ཐེག་པ་ཀུན་གྱི་ཐུན་མོང་གི །གཞི་ལམ་འབྲས་གསུམ་མདོར་བསྡུ་ན། །གཞི་ཡི་ཆོས་ཀུན་ལུང་རིགས་ཀྱིས། །བདེན་པ་གཉིས་སུ་གཏན་ལ་འབེབས། །ལམ་གྱི་སྐབས་སུ་བསོད་ནམས་དང་། །ཡེ་ཤེས་ཚོགས་ལ་འབད་པར་བྱ། །མཐར་ཐུག་འབྲས་བུ་ཆོས་སྐུ་དང་། །གཟུགས་སྐུ་གཉིས་ནི་ཐོབ་པར་འགྱུར། །གནད་འདི་འཁྲུལ་མེད་ལེགས་རྟོགས་ན། །ལམ་ལ་ནོར་གྱིས་དོགས་པ་མེད། །དབུལ་བོས་འབད་པས་ནོར་སྒྲུབ་ལྟར། །འབད་བརྩོན་བྱས་ནས་སངས་རྒྱས་ཀྱི། །གོ་འཕང་ཐོབ་པའི་གདམས་པ་འདི། །གང་ཟག་ཡོངས་ཀྱི་སྤྱོད་ཡུལ་ལགས། །ཐུན་མོང་མ་ཡིན་རྫོགས་ཆེན་གྱི། །གཞི་ལམ་འབྲས་གསུམ་མདོར་བསྡུ་ན། །གཞི་ནི་ཀ་དག་ལྷུན་གྲུབ་ལ། །ལམ་ནི་ཁྲེགས་ཆོད་ཐོད་རྒལ་ཏེ། །འབྲས་བུ་སྐུ་གཉིས་ལྷུན་གྲུབ་འབྱུང་། །གནད་འདི་འཁྲུལ་མེད་ལེགས་རྟོགས་ན། །ཆོས་མ་བྱས་ཀྱང་བློ་བདེ་རྙེད། །རྒྱལ་བུས་རྒྱལ་ས་ཐོབ་པ་ལྟར། །འབད་མེད་འཚང་རྒྱའི་གདམས་པ་འདི། །གང་ཟག་དབང་བོ་རབ་ཀྱི་ཆོས། །ཀུན་གྱི་སྤྱོད་ཡུལ་འདི་མ་ལགས། །ཐུན་མོང་ཐུན་མོང་མ་ཡིན་པའི། །གཞི་ལམ་འབྲས་གསུམ་རྣམ་གཞག་ལགས། །562

ལུང་དང་རིགས་པས་འཁོར་འདས་ཆོས། །གང་ལ་བརྟགས་ཤིང་དཔྱད་པའི་ཚེ། །ནམ་མཁའི་ཀློང་ལྟར་རང་བཞིན་གྱིས། །གྲུབ་པ་རྡུལ་ཙམ་མ་རྙེད་པར། །སྟོང་བ་ཉིད་དུ་རྟོགས་པ་ལ། །དོན་དམ་བདེན་པ་རྟོགས་ཞེས་ཟེར། །སྟོང་ཉིད་ནམ་མཁའ་ལྟ་བུ་ཡི། །ངང་ལ་ནམ་མཁའ་ལྟར་འཇོག་པ། །མཉམ་བཞག་ནམ་མཁའ་ལྟ་བུ་ཡི། །སྐྱོང་ཚུལ་ཡིན་ཞེས་ཡོངས་ལ་གྲགས། །ཡེ་ཤེས་ཚོགས་ཀྱང་དེ་ལ་ཟེར། །རྒྱུ་རྐྱེན་རྟེན་འབྲེལ་འཚོགས་པ་ལས། །ཆོས་རྣམས་སྒྱུ་མ་རྨི་ལམ་དང་། །གཟུགས་བརྙན་དྲི་ཟའི་གྲོང་ཁྱེར་དང་། །ཆུ་ཟླ་མིག་ཡོར་སྨིག་རྒྱུ་དང་། །དེ་བཞིན་གཤེགས་པའི་སྤྲུལ་བ་ལྟར། །ཚོགས་གསོག་སྒྲིབ་སྦྱོང་བྱེད་པ་ལ།།རྗེས་ཐོབ་སྒྱུར་མ་ལྟ་བུ་ཡི། །སྐྱོང་ཚུལ་ཡིན་ཞེས་ཡོངས་ལ་གྲགས། །བསོད་ནམས་ཚོགས་ཀྱང་དེ་ལ་ཟེར། །མཉམ་བཞག་ནམ་མཁའ་ལྟ་བུ་ཡི། །སྟོང་བ་ཉིད་ནི་ཡུན་རིང་དུ། །བསྒོམས་པས་ཡེ་ཤེས་ཚོགས་རྫོགས་ནས། །འབྲས་བུ་ཆོས་སྐུ་ཐོབ་པ་དང་། །རྗེས་ཐོབ་སྒྱུ་མ་ལྟ་བུ་ཡིས། །རྒྱལ་སྲས་སྤྱོད་པ་ཡུན་རིང་དུ། །སྦྱངས་པས་བསོད་ནམས་ཚོགས་རྫོགས་ནས། །འབྲས་བུ་གཟུགས་སྐུ་འཐོབ་པར་འགྱུར།།མཐར་ཐུག་འབྲས་བུའི་གནས་སྐབས་ན། །ཆོས་སྐུ་ཐོབ་བྱར་འཇོག་པ་དང་།།གཟུགས་སྐུ་ཐོབ་བྱར་བྱེད་པ་གཉིས། །ཕན་ཚུན་563

འགལ་བ་མེད་པ་ལྟར། །ལམ་གྱི་ཚེ་ཡང་བདག་གཉིས་སུ། །ཚད་མར་འཛིན་པའི་དམིགས་གཏད་ཀྱང་། །རྡུལ་ཙམ་མ་ལུས་སྤྲོས་་བྲལ་ལ།་ །ཡང་ཡང་ངེས་ཤེས་འདྲེན་པ་དང་། །ལས་ནི་འདི་ལས་འདི་བྱུང་དང་། །འདི་ལ་སྐྱོན་ཡོན་འདི་ཡོད་ལ། །ཡང་ཡང་ངེས་ཤེས་འདྲེན་པ་གཉིས། །ཕན་ཚུན་འགལ་བ་མེད་པ་དགོས། །དེ་ཡང་གཞི་ཡི་ལྟ་བའི་སྐབས། །བདེན་གཉིས་གཏན་ལ་འབེབས་པའི་ཚུལ། །ལེགས་པར་ཤེས་ལ་རག་ལས་པས། །ལུང་དང་རིགས་པས་འཁོར་འདས་ཆོས། །ཐམས་ཅད་རང་གི་སྡོད་ལུགས་སམ། །ཡིན་ཚུལ་རང་བཞིན་མ་གྲུབ་པར། །གཏན་ལ་འབེབས་པས་དོན་དམ་པ། །རྣམ་པར་འཇོག་པའི་ཚད་མ་དང་། །དཀར་ནག་ལས་ཀྱི་རྒྱུ་འབྲས་རྣམས། །ཅུང་ཟད་ཙམ་ཡང་མ་འཆོལ་བར སོ་སོར་ངེས་པའི་རྒྱུ་འབྲས་ཆོས། །རྣམ་པར་འཇོག་པའི་ཐ་སྙད་པས། །ཚད་མ་གཉིས་ཀ་ཕན་ཚུན་དུ། །གནོད་བྱ་གནོད་བྱེད་ཕར་ལ་ཞོག །གཅིག་གི་གྲོགས་སུ་གཅིག་འགྲོ་བའི། །ཚུལ་ལ་ངེས་པ་རྙེད་་ཙ་ན། །དེ་ནས་བདེན་གཉིས་རྟོགས་པ་དང་། །རྒྱལ་བའི་དགོངས་པ་བདེ་བླག་ཏུ། །རྙེད་པའི་གྲངས་སུ་འགྲོ་བ་ཡིན། །མ་ནོར་ལས་ལ་ཞུགས་སོ་ཞེས། །ཀུན་མཁྱེན་ཙོང་ཁ་པ་ཡིས་གསུངས།།གཞི་ཡི་ལྟ་བའི་གནས་སྐབས་སུ། ་ །ཀུན་རྫོབ་བདེན་པ་སྣང་བའི་ཆ། །ཆོས་རྣམས་ཐམས་ཅད་ཐ་སྙད་དུ། །གྲུབ་ཅིང་ལས་564

འབྲས་མ་འཚོལ་བར། །རྟེན་ཅིང་འབྲེལ་བར་འབྱུང་བ་དང་། །དོན་དམ་བདེན་པ་སྟོང་བའི་ཆ། །ཆོས་རྣམས་ཐམས་ཅད་རང་ངོས་ནས། །གྲུབ་པ་ཅུང་ཟད་མ་མཆིས་པས། །བདེན་པ་གཉིས་ཀྱི་ཚུལ་རྟོགས་ནས། །ལམ་གྱི་སྐབས་སུ་སྦྱིན་པ་སོགས། །སྤྱོད་པ་རླབས་ཆེན་ཚོགས་བསགས་དང་། །སྟོང་ཉིད་ལྟ་བ་ཟབ་མོ་གཉིས། །ཟུང་འབྲེལ་ཉམས་སུ་བླངས་པ་ལ། །བརྟེན་ནས་འབྲས་བུ་གཟུགས་སྐུ་དང་། །ཆོས་ཀྱི་སྐུ་གཉིས་འཐོབ་པར་འགྱུར། །སྐྱེས་བུ་ཆེན་པོ་རྣམས་ཀྱིས་ནི། །ཐོབ་བྱ་མཐར་ཐུག་འདི་ལགས་ཤེས། །ཕྱག་ན་པདྨའི་རྣམ་འཕྲུལ་དངོས། །རྒྱལ་དབང་ཐམས་ཅད་མཁྱེན་པས་གསུངས། །ཚད་མར་ཟུངས་ལ་ཉམས་སུ་ལོངས། །ལྟ་བས་ཟིན་པའི་སྤྱོད་པ་དང་། །ཐབས་ཀྱིས་ཟིན་པའི་ཤེས་རབ་ནི། །དཔེར་ན་སྙིང་དུ་སྡུག་པའི་བུ། །ཤི་བའི་མྱ་ངན་ཅན་གྱི་མས། །གཞན་དང་སྨྲ་བ་ལ་སོགས་ལ། །འཇུག་ཚེ་བློ་ནི་ཅི་སྐྱེས་ཀྱང་། །མྱ་ངན་ཤུགས་དེས་མ་བཏང་ཡང་། །བློ་དེ་ཐམས་ཅད་མྱ་ངན་གྱེ། །བློ་ཡིན་མི་དགོས་་པ་བཞིན་དུ། །ཟབ་མོ་སྟོང་བ་ཉིད་ཀྱི་དོན། །རྟོགས་པའི་ཤེས་རབ་ཤུགས་དྲག་ན། །མཆོད་སྦྱིན་ཕྱག་སྐར་བཟླས་བརྗོད་སོགས། །རྒྱ་ཆེན་སྤྱོད་ལ་འཇུག་པའི་ཚེ། །དེ་དག་དམིགས་པའི་བློ་དེ་རྣམས། །སྟོང་ཉིད་རྟོགས་པ་མ་ཡིན་ཀྱང་། །དེ་ཡི་རྩིས་སམ་ཤུགས་ལྡན་པར། །འཇུག་པ་མི་འགལ་དེ་565

བཞིན་དུ། །ཐུན་འགོ་ལྟ་བུ་བྱང་ཆུབ་སེམས། །ཤུགས་དྲག་བསྒོམ་པ་སྔོན་བཏང་ནས། །སྟོང་བ་ཉིད་ཀྱི་ཏིང་འཛིན་ལ། །བཞག་པའི་ཚེ་ན་བྱང་ཆུབ་སེམས། །དངོས་སུ་མེད་ཀྱང་དེ་ཉིད་ཀྱི། །རྩི་ཡིས་ཟིན་པས་མི་འགལ་ལོ། །དེས་ན་དེ་འདྲ་བ་རྣམས་ལ། །དམིགས་པ་མེད་པའི་མཆོད་སྦྱིན་ཟེར། །དེ་བཞིན་ཐབས་ཤེས་མ་བྲལ་བས། །ཚུལ་ཡང་དེ་ལྟར་ཤེས་པར་གྱིས། །དེ་ལྟར་ལྟ་སྤྱོད་ཟུང་འབྲེལ་ལམ། །ཐབས་ཤེས་ཟུང་འབྲེལ་ཉམ་བླངས་ན། །སྐུ་གཉིས་མྱུར་དུ་མངོན་གྱུར་ཏེ། །དོན་གཉིས་ལྷུན་གྱིས་འགྲུབ་བོ་ཞེས། །ཚད་ལྡན་མཁས་གྲུབ་མང་བོས་གསུངས། །ཚད་མར་ཟུངས་ལ་ཉམས་སུ་ལོངས། །ཞེས་པ་འདི་རྣམས་ཀྱང་རང་གཞན་གྱི་རྒྱུད་ལ་ཕན་ཕྱིར་སེམས་ལ་ཤར་བ་ལྟར་བྲིས་པའོ།། ་འཁོར་འདས་ཆོས་རྣམས་ཐམས་ཅད་ཀྱི། །ངོ་བོ་མཁའ་ལྟར་ཡེ་ནས་སྟོང་། །རྣམ་པ་འཇའ་ལྟར་འགག་མེད་སྣང་། །གང་སྣང་སེམས་ཀྱི་རོལ་བ་ཡིན། །སེམས་ཉིད་གནས་དང་འགྱུ་བ་ཡི།།ངོ་བོ་མཁའ་ལྟར་རྟོགས་ཙ་ན། །ལྟ་བ་ལོགས་སུ་བཙལ་མི་དགོས། །དེ་ཁ4་ལྟ་བ་ལྟ་བ་ཟེར། །དེ་ཕྱིར་སེམས་ཉིད་གནས་པའི་དུས། །གནས་པའི་ངོ་བོར་ཅེར་གྱིས་ལྟོས། །བལྟས་ཚེ་སྟོང་བར་ལྷག་གེར་མཐོང་། །མཐོང་བའི་ངང་ལ་ལྷོད་ཀྱིས་གློད། །སེམས་ཉིད་འགྱུ་ན་འགྱུ་བའི་དུས། །འགྱུ་བའི་ངོ་བོར་ཅེར་གྱིས་ལྟོས། །བལྟས་ཚེ་566

སྟོང་བར་ལྷག་གེར་མཐོང་། །མཐོང་བའི་ངང་ལ་ལྷོད་ཀྱིས་ཞོག །གནས་འགྱུ་སྟོང་བར་མཐོང་ཙ་ན། །ལྷག་མཐོང་གཞན་ནས་བཙལ་མི་དགོས། །དེ་ཡི་ངང་ལ་གནས་ཙ་ན། །ཞི་གནས་ལོགས་སུ་སྒྲུབ་མི་དགོས། །ཞི་ལྷག་ཟུང་འབྲེལ་དེ་ལ་ཟེར། །མདོར་ན་ཆོས་རྣམས་ཐམས་ཅད་ཀྱི། །རྩ་བ་སེམས་ཉིད་སྟོང་སང་དུ། །ཡེ་ནས་གནས་པ་རྗེན་ལ་ཕུད། །ས་ལེ་སྐྱོངས་དང་ཉམས་རྟོགས་འཆར།།ཞེས་པ་འདི་ཡང་སྐལ་ལྡན་སློབ་བུ་འབྲུག་ཆོས་རྒྱལ་ལ་གདམས་པའོ།།འཁོར་འདས་ཐུགས་སུ་རྫོགས་པའི་བླ་མར་འདུད། །བདག་སེམས་ཐུགས་དང་འདྲེས་པར་བྱིན་གྱིས་རློབས། །སེམས་ཉིད་མཁའ་ལས་ཡངས་པའི་རྣལ་འབྱོར་པ། །བྱ་བཏང་གུ་ཡངས་ཡན་པ་བློ་བདེ་ངས། །གནས་ལུགས་གཉུག་མའི་ངང་ནས་གླུ་ཞིག་ལེན། །མཐའ་བྲལ་ཆོས་དབྱིངས་ངང་ནས་བྲོ་ཞིག་བརྡུང་། །ཡེ་ནས་ཁྱབ་གདལ་ཟང་ཐལ་ཀློང་ཡངས་པའི། །དྭངས་གསལ་སེམས་ཀྱི་མེ་ལོང་ཆེན་པོ་ལ། །བྱིང་རྒོད་རྡུལ་གྱིས་གོས་པ་བྱེ་དོར་བྱས། །སྟོང་གསལ་ཟང་ཐལ་རང་མདངས་རྗེན་ལ་ཕུད། །མ་ཡེངས་དྲན་པ་གསལ་བའི་མིག་ཡངས་པོས། །ས་ལེར་སང་ངེ་ཧྲིག་གེར་བལྟས་པའི་མོད། །སྣང་སྲིད་འཁོར་འདས་གཟུགས་བརྙན་སྣ་ཚོགས་པ། །མི་སྲིད་དགུ་སྲིད་ཐམས་ཅད་འཆར་བར་གདའ། །གང་ཤར་ཉིད་ལ་འཛིན་པ་མ་བྱས་པས། །སྣང་སྲིད་གསལ་བའི་567

རང་སེམས་མེ་ལོང་གི །གསལ་སྟོང་རང་མདངས་ཅུང་ཟད་ཙམ་མ་འགགས། །གང་ཤར་སེམས་ཉིད་རྒྱན་དུ་གྱུར་པ་མཚར། །སེམས་ཀྱི་འཆར་སྒོ་ཉི་ཟེར་རྡུལ་བས་མང་། །འགོག་རྒྱུ་ཡིན་ན་དུས་གསུམ་སངས་རྒྱས་ཀྱི། །ཕྱག་གིས་བཀག་ཀྱང་ཁོགས་པར་ངས་མ་མཐོང་། །འོ་སྐོལ་རྣམས་ཀྱིས་ཁོགས་པར་ག་ལ་སྲིད། །དེ་དག་འགོག་པར་འདོད་པའི་སྐྱེས་བུ་ནི། །བྱིས་པའི་ལག་པས་ཉི་མ་འགོག་དང་མཚུངས། །ཤར་བས་མི་འཆིང་དེ་ལ་ཞེན་པས་འཆིང་། །གང་ཤར་ཉིད་ལ་ཞེན་འཛིན་མེད་པ་གཅེས། །ཤིན་ཏུ་ཡངས་ཤིང་རྒྱ་ཆེའི་ཐང་ཆེན་དུ། །ར་ལུག་བརྒྱ་སྟོང་མང་བོ་གཅལ་དུ་བཀྲམ། །ཆེད་གཉེར་རྩོལ་བས་མི་འགོག་རྒྱང་སོ་བལྟས། །འབྲལ་བ་མེད་གར་སྐྱོང་བའི་རྫི་བོ་བཞིན། །རང་སེམས་སྐྱེ་མེད་ཆོས་དབྱིངས་ཀློང་ཆེན་དུ། །འཆར་སྒོ་བརྒྱ་སྟོང་ཁྲི་འབུམ་གཅལ་དུ་བཀྲམ། །འཛིན་མེད་ཁྱབ་གདལ་དྲན་པས་རྒྱང་སོ་བལྟས། །གནས་ལུགས་འབྲལ་མེད་སྐྱོང་བའི་རྣལ་འབྱོར་བདེ། །འཁོར་འདས་ལྟད་མོ་བལྟ་འདོད་སློབ་བུ་རྣམས། །ཆུ་བུར་མིག་གིས་ཕྱི་རོལ་ཡུལ་རྣམས་ལ། །ཅི་ཙམ་བལྟས་ཀྱང་ལྟད་མོ་ཆེར་མི་མཐོང་། །ལྟད་མོ་ཆེན་པོ་འདོད་ན་སེམས་ལ་ལྟོས། །བདག་གིས་སེམས་ལ་བལྟས་པས་ཅི་ཡང་མཐོང་། །ད་དུང་ལྟད་མོ་སེམས་ལ་བལྟ་བར་བྱ། །ཇི་ལྟ་ཇི་སྙེད་ཆོས་ཀྱི་གཟུགས་བརྙན་རྣམས། །568

སེམས་ཉིད་མེ་ལོང་ནང་དུ་འཆར་བར་ཤོག །ཅེས་པ་འདི་ཡང་སེམས་ལ་ཤར་ཚེ་སློབ་བུ་རྣམས་ལ་ཕན་ཕྱིར་བྲིས་པའོ།།མཚན་ལྡན་བླ་མ་ཡིད་བཞིན་ནོར་བུ་ཡིས། །སྤྱི་བོ་བརྒྱན་ནས་སྙན་པའི་གླུ་དབྱངས་ལེན། །མ་ནོར་མདོ་སྔགས་ཆོས་ཀྱི་ལམ་ལ་ཞུགས། །སངས་རྒྱས་ས་རུ་འགྲོ་འདོད་སློབ་བུ་ཉོན། །དགེ་བའི་བཤེས་གཉེན་ཡིད་བཞིན་ནོར་བུ་ལ། །རྟག་ཏུ་མཆོད་བསྟོད་གསོལ་བ་མ་བཏབ་ན། །མཆོག་ཐུན་དངོས་གྲུབ་དགོས་འདོད་མི་འབྱུང་བས། །སྤྱི་བོར་བཀུར་ལ་གསོལ་བ་ཡང་ཡང་ཐོབས། །གཏན་གྱི་སྐྱབས་གནས་མཆོག་གསུམ་མཉན་པ་ལ། །སྐྱབས་སུ་བསྟེན་ཅིང་ཅི་མཉེས་མ་བསྒྲུབས་ན། །འཁོར་བའི་ཆུ་བོ་ཆེ་ལས་མི་སྒྲོལ་བས། །བསླུ་མེད་མཆོག་གསུམ་མཉན་པ་གུས་པས་སྟེན། །རང་རྒྱུད་ཞིང་སའི་སྡིག་སྒྲིབ་ཉེས་ལྟུང་གི །རྩི་ཤིང་རྡོ་བ་ངན་པ་མ་བསལ་ན། །ཐམས་ཅད་མཁྱེན་པའི་ལོ་ལེགས་མི་འབྱུང་བས། །སྟོབས་བཞིའི་ཕྱགས་ཤིང་ཐོགས་ལ་ཡང་ཡང་སོལ། །བྱམས་དང་སྙིང་རྗེ་ཆུ་བོས་རང་རྒྱུད་ས། །བརླན་ནས་སེམས་བསྐྱེད་ས་བོན་མ་བཏབ་ན། །རྫོགས་པའི་སངས་རྒྱས་སྟོན་ཐོག་མི་འབྱུང་བས། །བླ་མེད་བྱང་ཆུབ་སེམས་ཀྱི་ས་བོན་ཐོབས། །སྨོན་འཇུག་སེམས་བསྐྱེད་ས་བོན་བཏབ་ནས་བཟུང་། །ཚོགས་གཉིས་ཆུ་ལུད་དྲོད་གཤེར་མ་སྦྱར་ན། །ཀུན་མཁྱེན་འབྲས་བུ་མྱུར་དུ་མི་སྨིན་པས། །569

ཕ་རོལ་ཕྱིན་དྲུག་ཆུ་ལུས་དྲོད་གཤེར་སྦྱོར། །གསང་སྔགས་སྨིན་གྲོལ་གདམས་པའི་གསེར་འགྱུར་རྩིས། །ཐ་མལ་སྒོ་གསུམ་ལྕགས་ཕྱེར་མ་བཏབ་ན། །ཕུང་ཁམས་འཇལ་ལུས་གསེར་དུ་མི་འགྱུར་བས། །གསང་སྔགས་གསེར་འགྱུར་རྩི་ཡི་ལག་ལེན་གྱེས། །བདག་སེམས་གསལ་སྟོང་ཡིད་བཞིན་ནོར་བུ་ལས། །ཟབ་རྒྱས་གདམས་པའི་དགོས་འདོད་ཅི་ཡང་བྱུང་། །ནང་ནས་ལེགས་བཤད་གསེར་གྱི་ཕྲེང་བ་འདི། །སྐལ་ལྡན་བུ་ལ་སྟེར་བས་མགུལ་རྒྱན་གྱིས། །ཞེས་པ་འདི་ཡང་དད་གཏོང་བློ་གྲོས་མཆོག་མངའ་སྒར་དཔོན་སྦན་ཙ་ལྷོ་བ་ལ་གདམས་པའོ། །དཔེར་ན་ས་ཕྱོགས་གཞན་ཞིག་ན། །སྲིན་པོའམ་ཡང་ན་མི་རྒོད་ཅིག །ཡོད་སྙམ་འཇིགས་པ་སྐྱེ་བ་ལ། །ས་དེའི་རྐང་སྐུངས་ཐམས་ཅད་ལ། །སྲིན་པོ་འམ་ནི་མི་རྒོད་དེ། །བཙལ་བས་ཅི་ཡང་མ་རྙེད་ཚེ། །ཕྱིན་ཆད་ས་དེར་སྲིན་པོའམ། །མི་རྒོད་ཡོད་སྙམ་མི་སྐྱེ་བཞིན། །ང་འམ་བདག་ཅིག་ཡོད་སྙམ་ནས། །བདག་ཏུ་འཛིན་པའི་གཉེན་པོ་ལ། །ལུས་ལ་གཟུགས་དྲུག་ལྷུ་བཅོ་བརྒྱད། །མགོ་བོ་ཡ་ཐོད་མ་ཐོད་གཉིས། །ཉི་ཤུར་ཕྱེ་ཞིང་དེ་ལས་ཀྱང་། །ཆ་ཤས་དུམ་བུར་མང་ཕྱེ་སྟེ། །བཤིག་ཅིང་བཙལ་བས་ངའམ་བདག །རང་བཞིན་གྲུབ་པ་རྡུལ་ཙམ་ཡང་། །མི་རྙེད་དེ་ཀ་གཅིག་པུས་ཀྱང་། །བདག་ཏུ་འཛིན་པའི་བློ་ལྡོག་འགྱུར།།གང་ཟག་ལས་ནི་དང་པོ་བས། །ཐོས་དང་བསམ་པ་ཤེས་570

རབ་ཀྱི། །ཕུང་བོ་ཁམས་དང་སྐྱེ་མཆེད་དང་། །གཟུང་བ་དང་ནི་འཛིན་པ་ལ། །བདག་གི་དངོས་པོ་ཡོད་མེད་ཀྱི། །རིགས་པས་བརྟགས་ཤིང་དཔྱད་ཙ་ན། །ཅི་ཡང་མ་རྙེད་བདག་མེད་དུ། །མཐོང་བ་དོན་དམ་གནས་ལུགས་ཏེ། །ཇོ་བོ་རྗེ་ཡི་ཞལ་སྔ་ནས། །ཀུན་ནས་ཇི་ལྟར་སྣང་བ་འདི། །རིགས་པས་བརྟགས་ན་འགའ་མི་རྙེད། །མ་རྙེད་པ་དེ་དོན་དམ་ཡིན། །ཡེ་ནས་གནས་པའི་ཆོས་ཉིད་དོ། །ཞེས་གསུངས་ལུང་དང་རིགས་པ་ཡིས།།དཔྱད་ཚེ་ཆོས་རྣམས་མ་ལུས་པ། །རང་བཞིན་མེད་པར་ནམ་མཁའ་ཡི། །དཀྱིལ་ལྟར་སོང་བས་སྟོང་སང་ལ། །རྩེ་གཅིག་མཉམ་པར་འཇོག་དགོས་ཏེ། །ཇོ་བོ་རྗེ་ཡི་ཞལ་སྔ་ནས། །ལུང་དང་རིགས་པ་དག་གིས་ནི། །ཆོས་རྣམས་ཐམས་ཅད་སྐྱེ་མེད་པའི། །རང་བཞིན་མེད་པར་ངེས་བྱས་ནས། །རྣམ་པར་རྟོག་མེད་བསྒོམ་པར་བྱ། །ཞེས་གསུངས་པ་ལྟར་ཉམས་སུ་ལོངས། །ཞེས་པ་འདི་ཡང་སྐལ་ལྡན་སློབ་མ་ཡོངས་ལ་ཕན་དུ་རེ་བའི་བློས་ཡིད་ལ་ཤར་བ་ལྟར་བྲིས་པའོ། །དྲིན་ཅན་བླ་མ་རྣམས་ལ་གསོལ་བ་འདེབས། །མི་རྟག་འཆི་བ་དྲན་པར་བྱེན་གྱིས་རློབས། །དགུང་སྔོན་མཁའ་ནས་འོད་གསལ་ཉི་མ་ཡིས། །མི་རྟག་རྣམ་འགྱུར་བསྟན་ནས་ནུབ་རིར་ཡིབས། །བར་སྣང་ཁམས་ནས་འཇའ་ཚོན་ན་བུན་གྱིས། །མི་རྟག་རྣམ་འགྱུར་བསྟན་ནས་མཁའ་ལ་ཡལ། །ས་གཞིའི་ཁམས་ནས་རྩི་571

ཤིང་མེ་ཏོག་གིས། །མི་རྟག་རྣམ་འགྱུར་བསྟན་ནས་ཡལ་འདབ་ལྷུང་། །དགོན་པའི་ནང་ནས་བླ་མ་ཁྲི་བ་ཡིས། །མི་རྟག་རྣམ་འགྱུར་བསྟན་ནས་ཞིང་གཞན་གཤེགས། །གྲྭ་ཚང་ནང་ནས་སྔར་འདྲིས་མཆེད་གྲོགས་ཀྱིས། །མི་རྟག་རྣམ་འགྱུར་བསྟན་ནས་ཕྱི་མར་སོང་། །སྐྱེས་པའི་ཡུལ་ནས་མཛའ་བའི་གཉེན་བཤེས་ཀྱིས། །་་ མི་རྟག་རྣམ་འགྱུར་བསྟན་ནས་ཚེ་ལས་འདས། །འདི་ཙམ་ཞིག་གིས་མི་རྟག་བརྡའ་བསྟན་ཀྱང་། །ད་དུང་མི་རྟག་འཆི་བ་མི་དྲན་ནམ། །ལུག་གཞན་གསོད་ཀྱང་འགལ་རེ་བག་ཕེབས་བཞིན། །འཆི་བར་ཤེས་བཞིན་བདེ་བར་སྡོད་ཕོད་དམ། །གསོད་སར་ཁྲིད་པའི་མི་ལ་རྒྱན་བཏགས་བཞིན། །བསླུ་བྲིད་ནོར་ལ་ཅི་ཕྱིར་དགའ་བ་སྐྱེས། །མྱུར་དུ་ནག་ཅན་བཙོན་ནས་འབྲོས་པ་ལྟར། །ཆེ་བཞག་ཆུང་བསྐྱུར་གྱིས་ལ་དབེན་པར་ཕྲོས། །དད་ཟས་གཤིན་ཟས་དཀོར་ནག་དུག་གི་ཆུ། །སྔོན་ཆད་མང་བོ་འཐུངས་པ་དེས་ཆོག་གི །ད་ནི་རི་ཁྲོད་དབེན་པའི་དགའ་ཚལ་དུ། །དམ་ཆོས་བདུད་རྩི་འཐུང་བའི་དུས་ལ་བབ། །མ་བྱེད་མ་བྱེད་ཚེ་འདི་བློ་ཡིས་ཐོངས། །བྱེད་ན་བྱེད་ན་དབེན་པར་ལྷ་ཆོས་གྱིས། །ད་ལྟ་དམ་པའི་ལྷ་ཆོས་མ་བྱས་ན། །འཆི་ཁར་འགྱོད་ཀྱང་ཐབས་མེད་ཨ་ཙ་མ། །སྙིང་འདི་ཕྱིར་ཕྱུང་བསྟན་ཡང་ཤ་ཞིག་ཡིན། །སྙིང་གཏམ་དེ་བས་ལྷག་གོ་སེམས་ལ་ཆོངས། །ཞེས་པ་འདི་ནི་སྐལ་ལྡན་སྙིང་གི་སློབ་བུ་བློ་བཟང་572

ཚེ་རིང་དང་སྡེ་བ་དབང་བོ་གཉིས་ལ་གདམས་པའོ།།རྒྱ་མཚོའི་གླིང་ན་གསེར་དངུལ་སོགས། །ངོ་མཚར་རིན་ཆེན་མང་ན་ཡང་། །དེད་དཔོན་མཁས་པས་རང་གཞན་གྱི། །དབུལ་བ་སེལ་བའི་ནོར་བུ་ལོངས། །རྒྱལ་བྱེད་ཚལ་ན་བཟང་དྲུག་སོགས། །ངོ་མཚར་སྨན་བཟང་མང་ན་ཡང་། །སྨན་པ་མཁས་པས་རང་གཞན་གྱི། །ནད་ཀུན་སེལ་བའི་སྨན་མཆོག་ལོངས། །བླ་མ་མཁས་ ་་་་གྲུབ་ཞལ་སྔ་ན།།ངོ་མཚར་གདམས་ངག་མང་མཆིས་ཀྱང་། །སློབ་མ་མཁས་པས་རང་གཞན་གྱི། །དོན་གཉིས་འགྲུབ་པའི་གདམས་པ་ལོངས། །གང་ཟག་ཕལ་གྱེས་ཉིན་ཞག་བཅུའི། །བར་དུ་བགྲོད་དགོས་ས་ལམ་ཡང་། །རྐང་མགྱོགས་འགྲུབ་པའི་རྣལ་འབྱོར་པས། །སྔ་དྲོ་གཅིག་ལ་ཆོད་པར་འགྱུར། །ས་ནས་མི་ཡིས་ཞག་བཅུའི་བར། །འདྲེན་དགོས་གདུང་མ་ཆེན་པོ་ཡང་། །ཆུ་བོ་ཆེན་པོར་བསྐུར་ཙ་ན། །ཉ་མ་གཅིག་ལ་ཆོད་པར་འགྱུར། །མདོ་ནས་བསྐལ་ཆེན་གྲངས་མེད་གསུམ། །ཚོགས་བསགས་སངས་རྒྱས་ཐོབ་པ་ཡང་། །སྔགས་ནས་བསྐྱེད་རྫོགས་གདམས་པ་སོགས། །བསྒོམས་ཚེ་ཚེ་གཅིག་སངས་རྒྱས་འགྱུར། །ཤིན་ཏུ་བཀྲེས་པའི་དར་སེང་གིས། །ཤ་ཁྲག་རྙེད་ནས་ཟ་བའི་དུས། །སུ་ཡིས་བསྐྲད་ཀྱང་མི་འགྲོ་བར། །ལྟོ་བ་མ་འགྲངས་བར་དུ་ཟ། །ཉི་མས་གདུངས་པའི་གླང་བོ་ཆེས། །རྒྱ་མཚོ་མཐོང་ནས་འཇུག་པའི་573

དུས། །སུ་ཡིས་བཀག་ཀྱང་མི་ཐུབ་པར།།རྒྱ་མཚོར་མ་ཐུག་བར་དུ་འགྲོ། །སྐྱེ་འཆིར་འཇིགས་པའི་རྣལ་འབྱོར་པས། །གདམས་ངཀ་ ་ཐོབ་ནས་བསྒོམ་པའི་དུས། །སུ་ཡིས་བར་ཆད་མི་ནུས་པར། །སངས་རྒྱས་མ་ཐོབ་བར་དུ་བསྒྲུབ།།འོད་གསལ་འཛམ་གླིང་ཉི་མ་དེ། །ཤར་ཡང་རུང་ལ་མ་ཤར་རུང་། །གསལ་བའི་སྒོན་མེ་སྦོར་ནུས་ན། །ཁང་སྟོང་མུན་པ་སེལ་བར་གདའ། །རོ་བརྒྱ་ལྡན་པའི་ཁ་ཟས་དེ། །ཡོད་ཀྱང་རུང་ལ་མེད་ཀྱང་རུང་། །སྦྲང་དཀར་རྩམ་པ་ཟ་ནུས་ན། །སྒྱུ་མའི་ལུས་པོ་འཚོ་བར་གདའ། །ཡང་དག་རྫོགས་པའི་སངས་རྒྱས་དེ། །བྱོན་ཀྱང་རུང་ལ་མ་བྱོན་རུང་། །བླ་མའི་གདམས་ངག་བསྒོམས་ནུས་ན། །རང་ཉིད་སངས་རྒྱས་ཐོབ་པར་གདའ། །ཟས་ནོར་ལོངས་སྤྱོད་མང་ཡོད་ཀྱང་། །བྱམས་པས་གཉེན་རྣམས་མ་བསྐྱངས་ན། །ཟས་ནོར་ཡོད་པས་ཅི་ལ་ཕན། །ཡོད་དུས་བྱམས་པས་གཉེན་རྣམས་སྐྱོངས། །དཔའ་བོའི་དཔུང་ཚོགས་མང་ཡོད་ཀྱང་། །སྡང་བའི་དགྲ་བོ་མ་བཏུལ་ན། །དཔའ་བོ་མང་བས་ཅི་ལ་ཕན། །ཡོད་དུས་སྡང་བའི་དགྲ་བོ་ཐུལ།།གདམས་ངག་ཟབ་མོ་མང་ཡོད་ཀྱང་། །རང་གི་ཉམས་སུ་མ་བླངས་ན། །གདམས་ངག་ཟབ་པས་ཅི་ལ་ཕན། །ཡོད་དུས་རང་གི་ཉམས་སུ་ལོངས། །གོ་མཚོན་མང་བོ་མ་མཆིས་ཀྱང་། །མཚོན་ཆ་རྣོན་པོ་574

གཅིག་ཐོགས་ནས། །དགྲ་ཡི་སྣ་ནས་སྡོད་ནུས་ན། །ཕ་རོལ་དགྲ་ཡང་སྙིང་རྩ་འདར། །ཁ་ཟས་མང་བོ་མ་མཆིས་ཀྱང་། །ཞིམ་མངར་ཆང་བཟང་གཅིག་ཐོགས་ནས། །མགྲོན་པོའི་སྣ་ནས་སྡོད་ནུས་ན། །རྒྱལ་བློན་རྣམས་ཀྱང་ཞལ་འཛུམ་ལྡང་། །ཐོས་བསམ་རྒྱ་ཆེར་མ་མཆིས་ཀྱང་། །གནད་ཀྱི་གདམས་ངག་ཅིག་ཐོབ་ནས། །བསྒོམ་གྱི་སྣ་ནས་སྡོད་ནུས་ན། །སངས་རྒྱས་ཡིན་ཡང་མྱུར་དུ་ཐོབ། །སྟེང་ཕྱོགས་དགའ་ལྡན་ལྷ་ཡུལ་ན། །ཡོད་པའི་ངོ་མཚར་ལྟད་མོ་རྣམས། །རྗེ་བཙུན་ཐོགས་མེད་ལ་སོགས་པ། །མཁས་གྲུབ་ཕལ་གྱིས་མཐོང་བ་མང་། །འོག་ཕྱོགས་རྒྱ་མཚོ་ཆེན་པོ་ན། །ཡོད་པའི་འདོད་འབྱུང་ནོར་བུ་རྣམས། །ཁྱེའུ་སྦྱིན་པ་ཆེན་པོ་སོགས། །དེད་དཔོན་ཕལ་གྱིས་ཐོབ་པ་མང་། །ལྷོ་ཕྱོགས་འཛམ་གླིང་ས་སྟེང་ན། །ཡོད་པའི་ཟབ་རྒྱས་གདམས་པ་རྣམས། །བསྒོམས་ནས་མི་ལ་ཡབ་སྲས་སོགས། །ཚེ་གཅིག་སངས་རྒྱས་ཐོབ་པ་མང་། །ཕྱུགས་ཀྱི་འཚོ་སྐྱོང་མ་བྱས་རུང་། །འབྲི་མར་ཇ་ལ་ངེད་ཚོས་རྒྱག །འབྲི་མང་འཇོ་བའི་འབྲོག་པ་ཡིས། །འབྲི་མར་ཟ་རུང་སྨོན་རྒྱུ་མེད། །ཞིང་གི་སོ་ནམ་མ་བྱས་རུང་། །སྦྲང་དཀར་རྩམ་པ་ངེད་ཚོས་ཟ། །ཞིང་མང་འདེབས་པའི་རོང་བ་ཡིས། །རྩམ་པ་ཟ་རུང་སྨོན་རྒྱུ་མེད། །ཐོས་བསམ་རྒྱ་ཆེ་མ་བྱས་རུང་། །མདོ་རྒྱུད་གླུ་རུ་ངེད་ཚོས་ལེན། །ཐོས་པ་མང་བའི་དགེ་བཤེས་ཀྱིས། །འཆད་རྩོད་575

མཛད་རུང་སྨོན་རྒྱུ་མེད། །འཆི་མེད་ལྷ་ཡི་བདུད་རྩི་འདི། །རང་གི་ལག་ན་ཡོད་པའི་དུས། །དུས་མིན་འཆི་ལས་ཐར་བའི་ཕྱིར། །མྱུར་དུ་ཐུངས་དང་ལྷ་མིན་ཚོ། །རོ་བརྒྱ་ལྡན་པའི་ཁ་ཟས་དེ། །རང་གི་ལག་ན་ཡོད་པའི་དུས། །བཀྲེས་པའི་སྡུག་བསྔལ་སེལ་བའི་ཕྱིར། །མྱུར་དུ་ཟོ་དང་་གཤིན་རྗེ་ཚོ། །ཟབ་དང་རྒྱ་ཆེའི་གདམས་པ་རྣམས། །རང་གི་ལག་ན་ཡོད་པའི་དུས། །འཁོར་བའི་འཇིགས་ལས་ཐར་བའི་ཕྱིར། །མྱུར་དུ་སྒོམས་དང་ཆོས་པ་ཚོ། །བྱང་ཚྭ་དཀར་མོ་སྒྲ་ཆེ་བ། །མཚོ་ཡི་ནང་ན་ཆགས་པར་གདའ། །ཁ་ཆར་བར་ཆད་མ་བྱུང་ན། །ཟས་ཀྱི་རོ་མཆོག་བསྒྱུར་བར་ངེས།།སྨན་མཆོག་ག་བུར་སྒྲ་ཆེ་བ། །ཙན་དན་ནགས་ན་སྐྱེ་བར་གདའ། །བསེར་བུའི་བར་ཆད་མ་བྱུང་ན། །ཚད་པའི་ནད་རྣམས་འཇོམས་པར་ངེས། །སངས་རྒྱས་ཟེར་བའི་སྒྲ་ཆེ་བ། །དགེ་བ་བྱས་པས་ཐོབ་པར་གདའ། །མི་དགེའི་བར་ཆད་མ་བྱུང་ན། །རང་གཞན་དོན་གཉིས་འགྲུབ་པར་ངེས། །མགྱོགས་པའི་རྟ་ལ་མ་ཞོན་རུང་། །ག་ལེ་བྱས་ནས་སོང་ཙ་ན། །གནས་ཆེན་ཐམས་ཅད་རྐང་བས་འཁོར། །གྱེ་ལིང་རྟ་ལས་མགྱོགས་པ་བྱུང་། །ཟས་ནོར་ལོངས་སྤྱོད་མ་བསོགས་རུང་། །གང་ཡོད་སྦྱིན་པར་བཏང་ཙ་ན། །ནོར་རྫས་ཐམས་ཅད་ལག་ཏུ་བྱུང་། །གསོག་འཇོག་བྱས་ལས་ལྷག་པ་བྱུང་། །ཐོས་བསམ་རྒྱ་576

ཆེན་མ་བྱས་རུང་། །ཟབ་མོའི་གདམས་ངག་བསྒོམས་ཙ་ན། །སྣང་བ་ཐམས་ཅད་དཔེ་ཆར་འཆར། །ཐོས་བསམ་བྱས་ལས་ལྷག་པ་བྱུང་།།གསེར་གཡུ་ལ་སོགས་རིན་ཆེན་གྱི། །གླིང་དུ་སླེབས་ནས་བལྟས་ཙ་ན། །མི་དགོས་རིན་ཆེན་གཅིག་ཀྱང་མེད། །དགོས་ཀྱང་ཐམས་ཅད་ལེན་ལོང་མེད། །མདོ་རྒྱུད་བསྟན་བཅོས་ལ་སོགས་པའི། །ཆོས་ཀུན་ཞལ་ཕྱེས་བལྟས་ཙ་ན། །མི་དགོས་ཆོས་ནི་གཅིག་ཀྱང་མེད།།དགོས་ཀྱང་ཐམས་ཅད་བསྒོམ་ལོང་མེད། །ཡིད་བཞིན་ནོར་བུ་གཅིག་བླངས་ནས། །མཆོད་བསྟོད་གསོལ་བ་བཏབ་ཙ་ན། །དགོས་འདོད་ཐམས་ཅད་དེ་ལས་འབྱུང་། །རིན་ཆེན་གཞན་ཀུན་ལོན་དང་མཚུངས།།མདོ་སྔགས་གདན་ཀྱི་གདམས་པ་ཞིག །ཐོབ་ནས་རྩེ་གཅིག་བསྒོམས་ཙ་ན། །མཆོག་ཐུན་དངོས་གྲུབ་ཅི་ཡང་འབྱུང་། །གདམས་ངག་གཞན་ཀུན་བསྒོམས་དང་མཚུངས། །དེད་དཔོན་མཁས་པས་རིན་ཆེན་ཀུན། །མཐོང་ཀྱང་ལེན་ཁོམ་མ་མཆིས་ན། །འདོད་འབྱུང་ཡིད་བཞིན་ནོར་བུ་ཞིག །བླངས་ནས་གསོལ་བ་འདེབས་པ་གཅེས། །བློ་གྲོས་ཅན་གྱེས་དམ་ཆོས་ཀུན། །ཤེས་ཀྱང་བསྒོམ་ཁོམ་མ་མཆིས་ན། །སངས་རྒྱས་ཐོབ་པའི་གདམས་ངག་གཅིག །ཉན་ནས་ཉམས་སུ་ལེན་པ་གཅེས།།གདམས་པ་ཀུན་གྱི་མཛོད་འཛིན་པའི། །ཇོ་བོ་ཆེན་པོའི་ཞལ་577

སྔ་ནས། །ཚེ་ཐུང་ནད་མང་ལོངས་སྤྱོད་དམན། །དུས་ངན་སྙིགས་མ་བར་ཆད་མང་། །ཡུན་རིང་སྡོད་པའི་མཐུ་མེད་པས། །སྙིང་བོ་མྱུར་དུ་བསྡུ་བར་རིགས། །ཞེས་གསུངས་ལྷོ་བྲག་མར་པ་ཡིས། །དེང་དུས་བསྟན་པའི་སྙིགས་མ་ལ། །ཚེ་ལ་ལོང་མེད་རྐྱེན་མང་བས། །ཤེས་བྱའི་གཤིས་ལ་མ་འཆོར་བར། །སྒྲུབ་པ་ཉམས་སུ་ལོངས་ཤིག་གསུངས། །རྗེ་བཙུན་མི་ལ་རས་པས་ཀྱང་། །མང་བོ་བསླབས་ལས་དོན་ཐོག་ཏུ། །དར་ཅིག་བཞག་པ་ཕན་ཞེས་གསུངས། །དེ་ཕྱིར་བསྒོམས་ན་ཚེགས་ཆུང་ཞིང་། །དོན་ཆེ་གཅིག་ཤེས་ཀུན་གྲོལ་གྱི། །གནད་ཀྱི་གདམས་ངག་ཉམས་སུ་ལོངས། །བདག་གཞན་དོན་གཉིས་འགྲུབ་ནས་འོང་། །ཇོ་བོ་ཆོས་ཀྱི་ཕྱུག་པོ་དང་། །མཇལ་ནས་གླེང་མོ་བྱས་ཙ་ན།།མི་དགོས་ཆོས་ནི་གཅིག་ཀྱང་མེད། །དགོས་པ་ཐམས་ཅད་ཤེས་བྱས་ནས། །དེ་ནས་བསྒོམ་དགོས་སྙན་ཙ་ན། །ཤེས་བྱའི་མཐའ་ལ་ཆོད་དུས་མེད། །སོ་མ་གཅིག་དེ་སློབ་རིང་ལ། །སྔ་མ་ཤེས་པ་མང་བོ་བརྗེད། །ཐམས་ཅད་ཡིད་ལ་ཟིན་དུས་མེད། །ཟིན་ཀྱང་ཁ་ཅིག་ང་རྒྱལ་སྐྱེས། །སྐྱེས་བུ་དམ་པ་གཞན་དག་ལ། །མཐོང་ཆུང་དད་གུས་དག་སྣང་མེད། །མང་བོ་ཤེས་རུང་སྙིགས་དུས་ཀྱི། །སེམས་ཅན་ཚེ་ཐུང་ནད་མང་བས། །གང་ཤེས་ཐམས་ཅད་བསྒོམ་ལོང་མེད། །གདམས་ངག་ཟབ་མོ་མང་དྲགས་ན། །ལེགས་ལེགས་མང་578

བོ་བལྟས་བལྟས་ནས། །སེམས་གཡེངས་སྒྲུབ་པ་བྱེད་དུས་མེད། །བསྒྲུབས་ཀྱང་གཅིག་དེ་བསྒྲུབ་རིང་ལ། །གཞན་མ་བསྒྲུབས་ན་ཨེ་དྲག་བསམ། །བསྒྲུབས་པས་གང་ཡང་འགྲུབ་དུས་མེད། །ཆོས་གཅིག་བསྒོམ་ཁོམ་མ་བྱུང་བར། །གློ་བུར་ཤི་ན་ཇི་ལྟར་བྱ། །ད་ལྟ་མི་འཆིའི་བློ་གདེང་མེད། །ངེས་པར་འཆི་བྲོད་ཆོས་འདོད་ན། །མང་བོ་སློབ་འདོད་སྤྲོས་པ་ཞོག །མདོ་སྔགས་གནད་ཀྱི་གདམས་ངག་སྒོམས། །ཚེ་འདི་བློས་བཏང་བསྒོམ་ནུས་ན།།ད་ལྟ་འཆི་ཡང་མི་འགྱོད་པའི།།མཚན་མ་རྟགས་བཟང་འོང་བར་ངེས།།གྲུབ་ཐོབ་གོང་མའི་ཞལ་གསུང་ལྟར། །སློབ་མ་རྣམས་ལ་ཞལ་གདམས་སྟེར། །བླ་མ་བསྟེན་ན་བྱིན་རླབས་འཇུག །ཕ་མ་བཀུར་ན་མི་ཁས་བྱམས།།མཆེད་གྲོགས་མཆོད་ན་ཅི་བསམ་འགྲུབ།།སྙོམ་ཆུང་བསྐྱངས་ན་གཏམ་སྙན་འོང་། །རྣམ་རྟོག་མེད་ན་འདྲེ་ཁ་ཁེགས།།བྱང་སེམས་ཆེ་ན་གཞན་དོན་ཡོང་། །གཞན་དོན་བྱས་ན་རང་དོན་འགྲུབ། །གཤིས་ངན་སྤངས་ན་ཆོས་པ་ཡོང་། །ངོ་སྐོག་མེད་ན་དམ་ཚིག་གཙང་། །དམའ་ས་བཟུང་ན་མཐོ་སར་བསླེབ། །གཅིག་པུར་བསྡད་ན་སྣང་བ་བདེ། །དབེན་པ་བསྟེན་ན་དགེ་སྦྱོར་འཕེལ། །སྦྱིན་པ་བཏང་ན་ལོངས་སྤྱོད་ཆེ། །ཚུལ་ཁྲིམས་བསྲུངས་ན་ཀུན་གྱེས་བཀུར། །བཟོད་པ་བསྒོམས་ན་གཟུགས་བྱད་མཛེས། །བརྩོན་འགྲུས་བྱས་ན་ལས་ཀུན་འགྲུབ། །བསམ་གཏན་579

བསྒོམས་ན་ལུས་སེམས་བདེ། །ཤེས་རབ་བསྐྱེད་ན་བླང་དོར་ཤེས། །སྡིག་པ་དོར་ན་སྡུག་བསྔལ་མེད། །དགེ་བ་བླངས་ན་བདེ་སྐྱིད་འབྱུང་། །ཉམས་ལེན་བྱེད་ན་མང་མི་དགོས། །དེ་ཚོ་རྒྱུད་ལ་ཨེ་འབྱོར་ལྟོས། །ཞེས་པ་འདི་རྣམས་ཀྱང་སྐབས་འགའ་ཞིག་ཏུ་སེམས་ལ་ཤར་ཚེ་རང་གི་སློབ་མ་སོགས་དད་ཅན་རྣམས་ཀྱི་རྒྱུད་ལ་ཅུང་ཟད་ཕན་དུ་རེ་བའི་བློས་འཕྲལ་དུ་ཡི་གེར་བྲིས་་་་་་་་པའོ།།ན་མོ་གུ་རུ་མཉྫུ་གྷོ་ཥ་ཡ། །ཆོས་སྐུ་ཀུན་བཟང་ལོངས་སྐུ་རྡོ་རྗེ་འཆང་། །སྤྲུལ་བའི་སྐུ་མཆོག་ཐུབ་པའི་དབང་བོ་སོགས། །འགྲོ་ལ་ཆོས་ཀྱི་འཁོར་ལོ་བསྐོར་མཛད་པའི། །དངོས་བརྒྱུད་བླ་མ་རྣམས་ལ་ཕྱག་འཚལ་ལོ། །རྒྱལ་དང་དེ་སྲས་རྒྱ་བོད་མཁས་གྲུབ་ཀྱིས། །སྔོན་ཆད་མ་གསུངས་པ་ཞིག་བརྗོད་རྒྱུ་མེད། །འོང་ཀྱང་དེ་དག་རྣམས་ཀྱིས་གསུངས་པའི་དོན། །སླར་ཡང་གླུ་རུ་ལེན་གྱིས་གུས་པས་ཉོན། །དལ་འབྱོར་རྙེད་དཀའ(དལ་འབྱོར་རྙེད་དཀའ་བསམ།)འཆི་བ་མྱུར(འཆི་བ་མི་རྟག་པ་བསམ།)དུ འོང་། །ལས་བྲས(ལས་རྒྱུ་འབྲས་བསམ།)མི་བསླུ་འཁོར་བར(འཁོར་བའི་ཉེས་དམིགས་བསམ།)བདེ་བ་མེད། །སྐྱབས་གནས་དཀོན་མཆོག་གསུམ(སྐྱབས་འགྲོ།)ལ་སྐྱབས་སུ་མཆི། །བྱམས་དང་སྙིང་རྗེ་བྱང་ཆུབ་སེམས(སེམས་བསྐྱེད།)བསྐྱེད་དོ། །སྤྱི་བོར་རྡོར(རྡོར་སེམས་སྒོམ་བཟླས།)སེམས་སྐུ་ལས་བདུད་རྩི་བབས རང་གི་ནད་གདོན་སྡིག་སྒྲིབ་དག་པར་གྱུར། །ལུས་དང་ལོངས་སྤྱོད་580

དགེ་ཚོགས(མཎྜལ)ལྷ་ལ་འབུལ། །བཞེས་ནས་བྱེན་རླབས་དངོས་གྲུབ་བས་པ་དུ་གསོལ། །སྐྱབས(བླ་མའི་རྣལ་འབྱོར་བསྒོམས་ནས་གསོལ་བ་འདེབས་པ།)གནས་ཀུན་འདུས་རྩ་བའི་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མདུན(ཞིགནས།)གྱི་ནམ་མཁར་སངས་རྒྱས་བཞུགས་པར་མོས། །དེ་ཉིད་ཡིད་ལ་ཝལ་ལེར་དྲན་པར་བྱ།།སེམས(ལྷག་མཐོང་ལ་མཉམ་པར་འཇོག་ཚུལ།)ཀྱི་རང་བཞིན་གདོད་ནས་མཁའ་ལྟར་སྟོང་། །སྟོང་གསལ་འཛིན་མེད་ངང་ལ་མཉམ་པར་འཇོག །སེམས་ཀྱི(རྗེས་ཐོབ་སྒྱུ་མའི་སྤྱོད་པ།)མཁའ་ལ་ཆོས་ཀུན་འཇའ་ལྟར་སྣང་། །སྣང་སྟོང་སྒྱུ་མ་ལྟ་བུར་ཤེས་པར་བྱ། །གདོས(བསྐྱེད་རིམ།)བཅས་ལུས་འདི་སྣང་སྟོང་ལྷ་སྐུར་བསྒོམས།།ངག་གིས་གྲག་སྟོང་སྔགས་ཀྱི་བཟླས་པ་བྱ། །རྩ་གསུམ(རྫོགས་རིམ་གཞུང་ཤིང་གཏུམ་མོ།)འཁོར་ལོ་ཨ་ཧཾ་གསལ་བཏབ་ལ། །བུམ་ཅན་རླུང་གིས་གཏུམ་མོའི་བདེ་དྲོད་སྦོར། །སྐབས་རེར་འདུན་པ་དྲག་པོས་ཞིང་སྦྱོང་བྱ། །མཇུག་ཏུ་བསྔོ་བ་སྨོན་ལམ་རྒྱ་ཡིས་གདབ། །ཚེ་འདི་བློས་བཏང་དབེན་པར་ཉམས་བླངས་ན། །དལ་འབྱོར་ཐོབ་པ་དོན་དང་ལྡན་པར་འགྱུར། །དགེ་འདིས་སྐལ་ལྡན་སློབ་མ་ཐམས་ཅད་ཀྱི། །ཤེས་རྒྱུད་ཆོས་ལ་བསྐུལ་བའི་རྒྱུར་གྱུར་ཅིག །ཡིད་བཞིན་ནོར་བུ་ལས་ལྷག་པའི། །གཞན་པའི་རིན་ཆེན་ཞིག་མི་སྣང་། །མཚན་ལྡན་བླ་མ་ལས་ལྷག་པའི། །གཞན་པའི་581

སངས་རྒྱས་ཤིག་མ་མཆིས། །ལྷ་ཡི་བདུད་རྩི་ལས་ལྷག་པའི། །གཞན་པའི་ཁ་ཟས་ཤིག་མི་སྣང་། །བླ་མའི་གདམས་ངག་ལས་ལྷག་པའི། །གཞན་པའི་ཟབ་ཆོས་ཤིག་མ་མཐོང་། །རིན་ཆེན་གསེར་གླིང་དུ་ཕྱིན་ན། །གསེར་མིན་ས་རྡོ་ཞིག་མི་སྣང་། །ཀུན་རྫོབ་བྱང་ཆུབ་སེམས་འབྱོངས་ན། །གཉེན་མིན་དགྲ་བོ་ཞིག་མི་རྙེད། །ཁྱུང་ཆེན་ནམ་མཁའ་ལ་ལྡིང་ན། །ངམ་གྲོག་གཡང་ས་ལ་མི་འཇིགས། །དོན་དམ་བྱང་ཆུབ་སེམས་འབྱོངས་ན། །འཁོར་བར་ཡ་ང་ཞིག་མ་མཆིས། །ཤེལ་གྱི་ཁང་བ་རུ་ཞུགས་ན། །ཕྱི་ནང་བར་གསུམ་ཀུན་མཐོང་ཡོང་། །གནས་ལུགས་ཀློང་དུ་རང་ཞུགས་ན། །འཁོར་འདས་ལྟད་མོ་ཀུན་མཐོང་ཡོང་། །འོག་མིན་གནས་མཆོག་ཏུ་སླེབས་ན། །གོང་ན་གཞན་མ་ཞིག་མ་མཆིས སངས་རྒྱས་གོ་འཕང་དེ་ཐོབ་ན། །གོང་ན་ཐོབ་རྒྱུ་ཞིག་མི་ཡོང་།།ཞེས་པ་འདི་ནི་རང་གི་སེམས་ལ་ཤར་བ་ལྟར་སློབ་བུ་ངག་དབང་ཆོས་གྲུབ་ལ་གདམས་པའོ།།ན་མོ་གུ་རུ། མཚན་ལྡན་བླ་མ་དང་མཇལ་ནས། །ཟབ་མོའི་གདམས་པ་རྣམས་ཐོབ་སྟེ། །ཚེ་འདིའི་བྱ་བ་བློས་བཏང་བའི། །བྱ་བཏང་རྣལ་འབྱོར་ཚོའི་སྐྱིད་པ། །གང་བྱུང་ངན་ངོན་གྱི་གོས་དང་། །གང་རྙེད་འཚོ་བ་ལ་བརྟེན་ནས། །དབེན་པའི་རི་ཁྲོད་ལ་ཞུགས་པའི། །བྱ་བཏང་རྣལ་འབྱོར་ཚོའི་སྐྱིད་པ། །འཁོར་འདས་རང་སེམས་ལ་རྫོགས་ཤིང་། །སེམས་ཉིད་སྟོང་གསལ་གྱི་ངང་ལ།།582

ཉིན་མཚན་ཁོར་ཡུག་ཏུ་འཇོག་པའི། །བྱ་བཏང་རྣལ་འབྱོར་ཚོའི་སྐྱིད་པ། །འགྲོ་ཀུན་ཕ་མ་རུ་གོ་ཞིང་། །ཆོས་ཀུན་སྒྱུ་མ་རུ་རྟོགས་ནས། །འགྲོ་བ་གཞན་དོན་ལ་བརྩོན་པའི།།བྱ་བཏང་རྣལ་འབྱོར་ཚོའི་སྐྱིད་པ། །བདེ་བས་ཕོངས་པ་ཞིག་མཐོང་ན། །བྱམས་པ་ཚད་མེད་ཀྱི་ངང་ནས། །བདེ་ལ་འགོད་ཐབས་ལ་བརྩོན་པའི། །བྱ་བཏང་རྣལ་འབྱོར་ཚོའི་སྐྱིད་པ། །སྡུག་བསྔལ་ཉམ་ཐག་ཅིག་མཐོང་ཚེ། །སྙིང་རྗེ་ཚད་མེད་ཀྱི་ངང་ནས། །སྡུད་བསྔལ་སེལ་ཐབས་ལ་བརྩོན་པའི། །བྱ་བཏང་རྣལ་འབྱོར་ཚོའི་སྐྱིད་པ། །བདེ་སྐྱིད་འཛོམས་པ་ཞིག་མཐོང་ན། །དགའ་བ་ཚད་མེད་ཀྱི་ངང་ནས། །བདེ་དང་མི་འབྲལ་བར་སྨོན་པའི། །བྱ་བཏང་རྣལ་འབྱོར་ཚོའི་སྐྱིད་པ། །ཆགས་སྡང་བྱེད་མཁན་འདྲ་མཐོང་ཚེ། །བཏང་སྙོམས་ཚད་མེད་ཀྱི་ངང་ནས། །ཆགས་སྡང་སེལ་ཐབས་ལ་བརྩོན་པའི། །བྱ་བཏང་རྣལ་འབྱོར་ཚོའི་སྐྱིད་པ། །རང་འདོད་འཁྲི་བ་ཀུན་བཅད་ནས། །གཞན་དོན་འབའ་ཞིག་གི་ཕྱིར་དུ། །རྒྱལ་ཁམས་ཕྱོགས་མེད་ལ་འགྲོ་བའི།།བྱ་བཏང་རྣལ་འབྱོར་ཚོའི་སྐྱིད་པ། །ཞེས་སྐྱིད་པའི་རྒྱང་གླུ་འདི་སློབ་བུ་བློ་བཟང་དོན་གྲུབ་ལ་གདམས་པའོ།།གོང་ན་གཉའ་གནོན་གྱི་དཔོན་མེད།།འདབ་ན་རྐང་འདྲེན་གྱི་གཡོག་མེད། །དཔོན་གཡོག་གཉིས་ཀ་དང་བྲལ་བའི། །རྣལ་འབྱོར་རས་པ་ཚོའི་སྐྱིད་པ།།ཕྱི་ན་འདུལ་རྒྱུ་ཡི་དགྲ་མེད། །ནང་583

ན་སྐྱོང་རྒྱུ་ཡི་གཉེན་མེད། །དགྲ་གཉེན་གཉིས་ཀ་དང་བྲལ་བའི། །རྣལ་འབྱོར་རས་པ་ཚོའི་སྐྱིད་པ། །ཉལ་ན་སློང་མཁན་གྱི་མ་མེད། །ལངས་ན་ངུ་མཁན་གྱི་བུ་མེད། །མ་བུ་གཉིས་ཀ་དང་བྲལ་བའི། །རྣལ་འབྱོར་རས་པ་ཚོའི་སྐྱིད་པ། །འགྲོ་ན་བཤོལ་མཁན་གྱི་གྲོགས་མེད། །འདུག་ན་འདེད་མཁན་གྱི་མི་མེད། །འགྲོ་བདེ་འདུག་བདེ་རང་ཡིན་པའི། །རྣལ་འབྱོར་རས་པ་ཚོའི་སྐྱིད་པ། །ཁུར་ན་མི་ཐེག་པའི་ནོར་མེད། །སོང་ན་མི་སླེབ་པའི་ས་མེད། །ག་ལེ་སོས་དལ་དུ་འགྲོ་བའི།།རྣལ་འབྱོར་རས་པ་ཚོའི་སྐྱིད་པ། །རང་ཉིད་གར་སྐྱིད་ལ་ཕ་ཡུལ། །སུ་བྱམས་ཕ་མ་བཞིན་བསྟེན་ནས། །རྒྱལ་ཁམས་ཕྱོགས་མེད་ལ་འགྲོ་བའི། །རྣལ་འབྱོར་རས་པ་ཚོའི་སྐྱིད་པ། །ལས་ངན་གསོག་དགོས་ཀྱི་རྒྱུ་མེད། །ཉོན་མོངས་སློང་མཁན་གྱི་རྐྱེན་མེད། །ལས་ཉོན་གཉིས་ཀ་དང་བྲལ་བའི། །རྣལ་འབྱོར་རས་པ་ཚོའི་སྐྱིད་པ། །རྒྱལ་ཁམས་མ་ཟད་ཀྱི་བར་དུ། །ལྟོ་གོས་བཟང་བོ་ཡང་ཐོབ་ན། །ངན་པ་མ་ཐོབ་ཀྱི་དོགས་མེད། །རྣལ་འབྱོར་རས་པ་ཚོའི་སྐྱིད་པ། །སྡུག་བསྔལ་ཉམ་ཐག་འདྲ་མཐོང་ན། །བདག་པས་རང་གཅེས་ཀྱི་བསམ་པས། །ཕན་ཐོགས་གང་ནུས་རང་མཛད་པའི། །རྣལ་འབྱོར་རས་པ་ཚོའི་སྐྱིད་པ། །རི་ཁྲོད་དབེན་པ་ལ་སླེབ་ཚེ། །འཚོ་བ་དཀའ་ཐུབ་ཀྱི་ངང་ནས། །རྩེ་གཅིག་ཉམས་ལེན་ལ་གཞོལ་བའི། །རྣལ་འབྱོར་རས་པ་ཚོའི་སྐྱིད་584

པ། །ཞེས་སྐྱིད་པའི་རྒྱང་གླུ་འདི་ནི་སློབ་བུ་སྐལ་བཟང་ཆོས་འཕེལ་ལ་གདམས་པའོ།།འབྲོག་པའི་འཚོ་སྐྱོང་བྱེད་མི་དགོས། །རོང་བའི་ཞིང་ལས་བྱེད་མི་དགོས།།རོང་འབྲོག་གར་སོང་ཡང་བདེ་བའི། །བྱ་བཏང་རས་པ་ཚོའི་སྐྱིད་པ།།ཉིན་པར་ལྟོ་གཅོག་ཀྱང་མི་དགོས། །མཚན་མོ་གཉིད་གཅོག་ཀྱང་མི་དགོས། །ཉིན་མཚན་གཉིས་ཀ་ལ་བདེ་བའི། །བྱ་བཏང་རས་པ་ཚོའི་སྐྱིད་པ། །དགོང་མོ་ཉལ་ཕྱི་བྱེད་མི་དགོས། །ནངས་པར་ལངས་སྔ་ཡང་མི་དགོས། །ནངས་ནུབ་ཐམས་ཅད་ལ་བདེ་བའི། །བྱ་བཏང་རས་པ་ཚོའི་སྐྱིད་པ། །ཡོད་ན་བགོ་བཤའ་རྒྱག་མི་དགོས། །མེད་རུང་གཞན་མ་གསོ་མི་དགོས། །གཅིག་པུར་བདེ་མོ་བྱས་སྡོད་པའི། །བྱ་བཏང་རས་པ་ཚོའི་སྐྱིད་པ། །སྡུག་རུང་སྐྱིད་པ་ལ་མི་རེ།།སྐྱིད་ཀྱང་སྡུག་པོ་བྱུང་མི་དགོས།།སྐྱིད་སྡུག་གདམ་ཁ་གཉིས་ཟད་པའི། །བྱ་བཏང་རས་པ་ཚོའི་སྐྱིད་པ།།འགྲོ་ཀུན་ཕ་མ་གཉིས་སྙིང་རྗེ། །སྐྱིད་སྡུག་ལྟད་མོ་ལ་ལྟ་བཞིན།།རྒྱལ་ཁམས་ཕྱོགས་མེད་ལ་འགྲོ་བའི།།བྱ་བཏང་རས་པ་ཚོའི་སྐྱིད་པ། །ལྷ་ཁང་བླ་མ་དང་མཇལ་ཚེ། །གང་ཡོད་འབྲེལ་བ་རེ་བཞག་ནས། །ཕྱག་སྐོར་སྨོན་ལམ་ལ་བརྩོན་པའི། །བྱ་བཏང་རས་པ་ཚོའི་སྐྱིད་པ། །ལུས་ཀྱི་མཚམས་ཁང་གི་ནང་དུ། །སེམས་ཀྱི་སྒྲུབ་པ་པོ་གནས་ནས། །ཏིང་འཛིན་སྒོ་བརྒྱ་རང་འབྱེད་པའི། །བྱ་བཏང་རས་པ་ཚོའི་སྐྱིད་པ། །ཞེས་པ་འདི་ཡང་སློབ་བུ་རྒྱལ་བ་ལྷུན་585

གྲུབ་ལ་གདམས་པའོ།།འོད་དཀར་ཟླ་བ་ཡིས་གང་བྱེད། །འཕེཔ་འགྲིབ་མང་བ་ལས་མི་འདུག །གླིང་བཞི་བསྐོར་བ་ལ་ཆས་པའི། །འོད་གསལ་ཉི་མ་ཚོའི་སྐྱིད་པ། །སྤང་གཞོངས་ནེའུ་གསིང་གིས་གང་བྱེད། །སད་སེར་སྡང་བ་ལས་མི་འདུག །དཀོན་མཆོག་མཆོད་གྲལ་དུ་ཆས་པའི། །མེ་ཏོག་པདྨ་ཚོའི་སྐྱིད་པ། །ཁྱེམ་པའི་བོང་བུ་ཡིས་གང་བྱེད།།དཀལ་ལས་ཆེ་བ་ལས་མི་འདུག །རྒྱལ་པོའི་ཆིབས་གྲལ་དུ་ཆས་པའི། །ཅང་ཤེས་རྟ་མཆོག་ཚོའི་སྐྱིད་པ། །ཕ་ཡུལ་གཉེན་གྲོགས་ཀྱིས་གང་བྱེད། །བསམས་ན་སྡུག་བསྔལ་ལས་མི་འདུག །དབེན་པའི་རི་ཁྲོད་ལ་ཆས་པའི། །བྱ་བཏང་རྣལ་འབྱོར་ཚོའི་སྐྱིད་པ། །ཁོར་ཡུག་ལྗོན་ཤིང་གིས་བསྐོར་ཞིང་། །ཕན་ཚུན་མེ་ཏོག་གིས་མཛེས་པ། །ཉམས་དགའི་རི་ཁྲོད་ན་གནས་པའི། །བྱ་བཏང་རྣལ་འབྱོར་ཚོའི་སྐྱིད་པ། །ཇོ་བོ་ཡབ་སྲས་ཀྱི་གསུང་བཞིན། །མྱུར་ལམ་དོ་ཧ་སོགས་གསང་སྔགས། །ཟབ་མོའི་ཉམས་ལེན་ལ་གཞོལ་བའི། །བྱ་བཏང་རྣལ་འབྱོར་ཚོའི་སྐྱིད་པ། །བསྒོམས་པས་ཉམས་རྟོགས་ཀྱི་ཀློང་རྡོལ། །འོད་གསལ་རིག་ཤེས་ཀྱི་ཉམས་འབར། །ཤུགས་འབྱུང་གླུ་དབྱངས་རང་ལེན་པའི། །བྱ་བཏང་རྣལ་འབྱོར་ཚོའི་སྐྱིད་པ། །མི་མེད་ལུང་སྟོང་ན་ཕར་ལ། །སྙན་པའི་ཌཱ་མ་རུ་ཁྲོལ་ལེ། །རྩལ་སྦྱོང་ཉམས་གར་རང་རྩེ་བའི། །བྱ་བཏང་རྣལ་586

འབྱོར་ཚོའི་སྐྱིད་པ། །སེམས་ལ་འོད་གསལ་གྱི་ཉམས་འབར །ཉམས་ཀྱི་རྩལ་སྦྱོང་གི་ཕྱིར་དུ། །ས་ཡི་དཀྱིལ་འཁོར་འདི་གར་གྱིས། །འགེངས་པའི་ཡིད་སྨོན་རང་འཆའོ། །ཞེས་པ་འདི་ཡང་རང་གི་སེམས་ལ་ཤར་བ་ལྟར་སློབ་མ་ཡོངས་ལ་གདམས་པའོ།།སེམས་ཀྱི་རང་བཞིན་ཆོས་དབྱེངས་ནམ་མཁའ་ཆེ། །ཆོས་རྣམས་ཀུན་ཀྱང་ངོ་བོ་དེ་ལྟར་སྟོང་། །སྟོང་ཡང་རྣམ་པ་སྣང་བ་རྨི་ལམ་འདྲ། །སྐྱེ་བ་མེད་ཅིང་མཐའ་བྲལ་ཆོས་དབྱིངས་ཀྱི། །ཀློང་ལས་སྐྱེ་ཞིང་ཀློང་ཡངས་ངང་དུ་གནས། །ཆོས་དབྱིངས་ཁྱབ་གདལ་ཀློང་ཡངས་ཆེན་པོ་ཡང་། །ཡངས་དོག་འཕོ་འགྱུར་མེད་པ་མཁའ་ལྟར་གནས། །གནས་མེད་འགྲོ་འོང་མེད་ཅིང་བསམ་བརྗོད་བྲལ།།དོན་དེ་རྟོགས་ན་རྨད་བྱུང་སྐལ་བ་བཟང་། །རྟོགས་ཕྱིར་སེམས་ཀྱི་གནས་ལུགས་གཏན་ལ་ཕོབས། །སྟོང་གསལ་བཟང་ཐལ་ཤེལ་གོང་འདྲ་བ་དེ། །ཀློང་དུ་མ་གྱུར་བར་དུ་ས་ལེར་སྐྱོངས། །གྱུར་ནས་དེ་ཡི་ངང་ལ་འབྲེལ་མེད་གྱིས། །དོན་དམ་བྱང་ཆུབ་སེམས་ཀྱི་ཀློང་ཡངས་ནས། །ཀུན་རྫོབ་བྱང་ཆུབ་སེམས་ཀྱི་རྩལ་སྦྱོངས་ཤིག །འདི་ཉིད་དམ་པ་གོང་མའི་ཐུགས་དམ་མཐིལ། །ཡིན་པས་སྐལ་ལྡན་བུ་ཡིས་ཤེས་པར་གྱིས། །ཞེས་པ་འདི་ཡང་སློབ་བུ་བསོད་ནམས་སྟོབས་ཆེན་ལ་གདམས་པའོ།།བླ་མ་ལ་གུས་སྒྲུབ་ལ་བརྩོན། །སློབ་བུ་མཁས་བཙུན་དོན་587

ལྡན་ཁྱོད། །བླ་མ་དམ་པའི་གསུང་བཞིན་དུ།།ལྷ་ཆོས་བྱེད་ན་འདི་བཞིན་མཛོད། །གྲོང་དགོན་གང་ནས་མ་སྡོད་པར། །རྟག་ཏུ་གཅིག་པུར་རི་ལ་སྡོད།།འཁོར་བའི་གནས་ན་བདེ་བ་མེད། །ཐར་འདོད་ངེས་འབྱུང་ཤུགས་དྲག་སྐྱེད། །འགྲོ་ཀུན་དྲིན་ཅན་ཕ་མར་སྒོམས། །བྱམས་དང་སྙིང་རྗེ་བྱང་སེམས་སྦྱོངས། །ལུང་དང་རིགས་པ་དུ་མ་ཡིས། །ཆོས་ཀུན་གནས་ལུགས་གཏན་ལ་ཕོབས །སྤྲོས་བྲལ་ནམ་མཁའ་ལྟ་བུ་ཡི། །ལྟ་བའི་ཀློང་དུ་མཉམ་པར་ཞོག །ཐམས་ཅད་སྒྱུ་མར་ཤེས་པའི་བློས། །སྤྱོད་ཕྱོགས་རྣམས་ལ་འཇུག་པར་གྱིས། །དེ་ལྟར་མཛད་ན་ཚེ་འདིར་སྐྱིད། །ཕྱི་མར་གཏན་དུ་བདེ་བར་འགྱུར། །ཞེས་པ་འདི་ནི་སློབ་མ་མཁས་བཙུན་དོན་ལྡན་ལ་གདམས་པའོ།།དད་བརྩོན་ཤེས་རབ་སྙིང་རྗེ་ཅན། །སློབ་བུ་ངག་དབང་ཡེ་ཤེས་ཁྱོད། །ལུས་དང་སྲོག་ལ་མི་བལྟ་བར། །ཆོས་ཤིག་སྙིང་ནས་མཛད་འདོད་ན། །གོས(སྤྱན་སྔ་བའི་གསུང་།)སུ་བེམ་པོ་མདའ་སྟུག་གྱོན། །སྐོམ་དུ་ཚྭ་མེད་སྡོར་མེད་ཐུངས། །ཟས་སུ་གྱེ་ན་ངན་ངོན་ཟོ། །བརྒྱ་ལ་མི་ཡིས་མི་མཐོང་ཞིང་། །གལ་ཏེ་མི་ཡིས་མཐོང་བ་ན། །མིག་རྩ་ཤ་ཞན་མདོག་ནག་ཅིང་། །གསང་བར་ལྷན་པ་གྱོན་པ་ཞིག །སྐྱེས་བུ་འདི་འདྲ་སྙིང་རྗེ་ཞེས།།སྙིང་རྗེའི་ཡུལ་དུ་བྱེད་པ་ཞིག །ད་ནི་ལག་ལེན་མི་འགེལ་རི། །སྔོན་ཆད་སྐྱིད་ཆོས་བྱས་588

པའི་འཕུང་། །ད་ནི་སྐྱིད་ཆོས་བྱེད་རི་ཤི །ཟ་འདོད་འཐུང་འདོད་དུག་བཞིན་སྤོངས། །མི་ལ་རི་དྭགས་བཞིན་དུ་བྲོས། །ཤི་ལ་ཁད་པའི་སྡུག་ཁུར་ཚུགས། །གྲུབ་ཐོབ་གོང་མའི་རྣམ་ཐར་སོམས། །འཆི་རུ་འཇུག་པའི་གོ་ཆ(འདིཡན་ཡིན།)བསྐྱེད། །མི་མེད་ལུང་སྟོང་ལྷ་ཡི་ཞིང་། །རང་ཉིད་གཅིག་པུར་ལྷ་ལས་སྐྱིད། །ལྟོགས་ནས་མུ་གེས་ཤི་ཡང་རུང་། །རི་ཁྲོད་དབེན་པའི་དགའ་ཚལ་དུ། །བླ་མའི་གདམས་ངག་བསྒོམ་པ་ལས། །གཞན་པའི་བསམ་རྒྱུ་མེད་པར་གྱིས། །ཞེས་པ་འདི་ནི་མཐོ་ལྡིང་བྱ་བྲལ་རི་ཁྲོད་པ་དགེ་སློང་ངག་དབང་ཡེ་ཤེས་ལ་གདམས་པའོ།།བསླབ་གསུམ་རྒྱན་དང་མི་འབྲལ་ཞིང་། །འཕགས་ནོར་་བདུན་གྱིས་ཕྱུག་པ་ཡི། །སློབ་བུ་བློ་བཟང་དགེ་ལེགས་ཁྱོད། །གོང་མའི་རྣམ་ཐར་སྐྱོང་འདོད་ན། །ཆོས་བརྒྱད་ཚེ་འདིའི་ཞེན་པ་ཐོངས། །ཆོས་མཛད་ཡོངས་ལ་དག་སྣང་སྦྱོངས། །མ་གྱུར་འགྲོ་ལ་སྙིང་རྗེ་སྒོམས། །མཁའ་ལྟར(ཕྱག་ན་རྡོ་རྗེའི་གསུང་།)དག་པའི་ལྟ་བ་ལ། །རིག་པའི་ཁྱུང་ལྡིང་ཡན་དུ་ཆུགས། །གསེར་གླིང་བསམ་གཏན་བསྒོམ་པ་ལ། །མ་ཡེངས་རྒྱུན་དུ་གནས་པར་མཛོད། །གླང་ཆེན་ལྟ་བུའི་སྤྱོད་པ་ལ།།འཛིན་ཆགས་མེད་པར་རོལ་ཏུ་ཁྲིད། །སྒྲུབ་ཏུ་མེད་པའི་འབྲས་བུ་ལ། །བརྩོན་འགྲུས་ཤིན་ཏུ་མྱུར་བ་གཅེས། །ཞེས་པ་འདི་ནི་ཚེ་བློས་བཏང་རི་ཁྲོད་པ་བློ་བཟང་དགེ་ལེགས་ལ་གདམས་པའོ། ། ་589

དད་པ་དམ་ཚིག་ལྡན་པ་ཡི།།སློབ་བུ་དགེ་འདུན་ཐོས་བསམ་ལགས། །ཚེ་འདི་བླ་ཡིས་གཏོང་བ་ལ། །ནམ་འཆི་ཆ་མེད་དྲན་པ་གཅེས། །ཞེན་པ་ནང་ནས་བཟློག་པ་ལ། །འདོད་ཡོན་ཉེས་དམིགས་དྲན་པ་གཅེས། །བྱམས་དང་སྙིང་རྗེའི་རྩ་བ་ལ འགྲོ་ཀུན་ཕ་མར་ཤེས་པ་གཅེས། །བདག་འཛིན་འཁྲུལ་བ་གཞིག་པ་ལ། །བདག་མེད་གནས་ལུགས་རྟོགས་པ་གཅེས། །མུ་མཐའ(ཡི་དམ་ཕྱག་ན་རྡོ་རྗེ།)བྲལ་བའི་ལྟ་བ་ལ། །གདེང་གིས་ཆོད་པ་ཤིན་ཏུ་གཅེས།།བསམ་དུ་མེད་པའི་སྒོམ་པ་ལ། །དྲན་པས་ཟིན་པ་རབ་ཏུ་གཅེས། །བླང་དོར་མེད་པའི་སྤྱད་པ་ལ། །བག་དང་ལྡན་པ་རབ་ཏུ་གཅེས། །ཐོབ་ཏུ་མེད་པའི་འབྲས་བུ་ལ། །རེ་དོགས་བྲལ་བ་ཤིན་ཏུ་གཅེས།།ཞེས་པ་འདི་ནི་ཚེ་བློས་བཏང་རང་ཡུལ་ཕྱོགས་ཀྱི་སློབ་མ་དགེ་འདུན་ཆོས་བསམ་ལ་གདམས་པའོ།། ་ ་འཇིག་རྟེན་མི་ཆོས་རྒྱབ་ཏུ་བསྐྱུར། །དམ་པའི་ལྷ་ཆོས་བྱེད་འདོད་པའི། །སློབ་བུ་བསམ་འགྲུབ་སེང་གེ་ཁྱོད། །སྙིང་ནས་ཆོས་ཤིག་མཛད་འདོད་ན། །རྣལ(གང་ཤར་རང་གྲོལ་གྱི་གསུང་།)འབྱོར་དབང་ཕྱུག་མི་ལ་ཡིས།།སྙིང་རུས་མཐུ་ཡིས་ཇི་ལྟར་ཐོབ། །སོས་དལ་སྐྱིད་ཆོས་མཁན་རྣམས་ལ། །ཅི་འདྲ་བྱུང་འདུག་བསམ་བློ་ཐོངས། །ལས་ཉོན་དབང་གིས་སྐྱེས་ཕྱིན་ཆད། །ནམ་ཡང་འཆི་བ་མཉམ་པོ་ལ། །ཆོས་ཕྱིར་དཀའ་སྤྱོད་དྲག་བསྟེན་ནས། །མྱུར་དུ་ཤི་ན་མི་590

ལེགས་སམ། །བྱ་བཏང་ཡིན་ཞེས་ཁས་ལེན་ཀྱང་། །བྱ་བ་མེད་ན་ཅི་ཞིག་གཏོང་། །ཡོད་བཞིན་བཏང་ན་བྱ་བཏང་སྟེ། །ཁས་ལེན་དོན་མཐུན་མཛོད་ཅིག་ཨང་། །སྙིགས་དུས་མི་ལ་ཁྲེལ་གཞུང་མེད། །བསགས་པའི་ནོར་ལ་སྙིང་བོ་མེད། །ལས་ཀྱང་ཟིན་ཚར་མི་འདུག་པས། །ཀུན་སྤངས་གཙང་མ་བྱེད་རེ(འདི་ཡན་ཡིན།)རན།།ཚེ་འདིའི་བྱ་བ་བློས་བཏང་ནས།།མི་མེད་རི་ཁྲོད་དབེན་པ་རུ། །བྱང་ཆུབ་སེམས་ཀྱིས་ཀུན་བསླངས་ནས། །རང་གིས་གང་ཤེས་ཉམས་སུ་ལོངས། །དགེ་བ་འགྲོ་ཀུན་དོན་དུ་བསྔོས། །སྙིང་གཏམ་འདི་བཞིན་བྱས་གྱུར་ན། །ནམ་ཞིག་ཁྱོད་ལ་སྐྱིད་པོ་ཡོང་། །ཞེས་པ་འདི་ནི་སློབ་བུ་དགེ་སློང་བསམ་འགྲུབ་སེང་གེ་ལ་གདམས་པའོ།། ་སློབ་བུ་དཀོན་མཆོག་ཆོས་ལྡན་ཁྱོད། །སྔོན་ཆད་རྣམ་གཡེང་ཅི་ཙམ་བྱས། །བཟང་བཏུང་སོགས་ལ་ཇི་ཙམ་སྤྱད།།བསམས་ན་སྙིང་བོ་ག་འདྲ་འདུག །ཚེ་ཐུང་ནམ་འཆི་ངེས་པ་མེད། །ཚེ་འདི་བློ་ཡིས་མི་གཏོང་རི། །ལྟོགས་སམ་འཁྱགས་ནས་ཤི་ཡང་རུང་། །ལྟོ་ཕྱིར་བསམ་མནོ་གཏོང་རི་ཤི། །སྙམ་དུ་ཞེ་མནའ་ཡང་ཡང་སྐྱོལ།།ཇ(སྤྱན་སྔ་བའི་གསུང་།)ཐུད་ཤ་མར་ལ་སོགས་པ། །བཀྲ་མི་ཤིས་པ་དེ་དག་གིས། །ཁྱོད་ལ་ལྟས་ངན་གཏོང་འགྱུར་གྱིས། །སྦྲུལ་གདུག་དེ་དག་མྱུར་སྤོངས་ལ།།དཔག་ཚད་བརྒྱ་ཡི་ཕ་རོལ་བྲོས། །མཚན་མོ་ཐོག་ཐག་རོ་ཉལ་བྱས།།ཉིན་མོའི་བཞི་ཆ་བཟའ་བཏུང་591

བྱེད། །བཞི་ཆ་ལོང་གཏམ་རྣམ་གཡེང་བྱེད། །དགེ་སྦྱོར་གློག་འགྱུ་ཙམ་བྱས་ནས། །གྲུབ་ཐོབ་འོང་དུ་རེ་བ་ཡི། །ཁྱོད་ཀྱི་བརྩོན་འགྲུས་འདི་ལ(འདིཡན་ཡིན།)ལྟོས། །ད་ནི་སྙིང་ནས་ཆོས་བྱེད་ན།།མི་ནོར་ཟས་གསུམ་དུག་བཞིན་སྤོངས། །རི་ཁྲོད་དབེན་པའི་གནས་མཆོག་ཏུ།།བླ་མའི་གདམས་ངག་རྩེ་གཅིག་སྒོམས། །ཞེས་པ་འདི་ནི་སློབ་བུ་དཀོན་མཆོག་ཆོས་ལྡན་ལ་གདམས་པའོ།།གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང་། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །སྐྱེ་བོ(གཙང་བ་རྒྱ་རས་ཀྱིས།)ཙ་ནའི་ཤེས་པ་འདི། །ཆོས་ཀྱི་སྐུ་རུ་འདུག་པ་ལ། །བླ་མས་བསྟན་ཀྱང་མ་དགོས་པར། །རང་གི་ཤེས་སུ་གཤའ་བ་ལ། །ཤེས་པ(བླམཞང་གིས།)ལྷོད་ཀྱིས་གློད་པའི་ཚེ། །གས་པ་ལ་རྟོག་པ་མེད་པའི་ཉམས། །བར་སྣང་དག་པའི་དཀྱིལ་ལྟར་འཆར། །དེ་ནི་འོད་གསལ་ཆོས་སྐུ་ཡིན།།དྲི་མེད་དག་པའི་སངས་རྒྱས(མཁའ་འགྲོ་སྙིང་ཐིག་ལས།)ནི།།རང་རིག་ཆོས་སྐུ་འགྱུར་བ་མེད། །གསལ་ལེ་སང་ངེ་ཝལ་ལེ་བ། །སྤྲིན་མེད་སྟོན་ཁའི་ནམ་མཁའ་བཞིན། །འདི(རྒྱལབབྱམས་པས།)ལ་བསལ་བྱ་ཅི་ཡང་མེད། །བཞག་པར་བྱ་བ་ཅུང་ཟད་མེད། །ཡང་དག་ཉིད་ལ་ཡང་དག་ལྟ། །ཡང་དག་མཐོང་ན་རྣམ་པར་གྲོལ། །ཇི་ལྟར(ཇོབོརྗེས།)ཆུ་ལ་ཆུ་བཞག་དང་། །མར་ལ་མར་ཉིད་བཞག་པ་བཞིན། །ཆོས་ཉིད་སྤྲོད་592

དང་བྲལ་བར་བཞག །བྲམ(སར་ཧས།)ཟེར་སྐུད་པ་འཁེལ་བ་བཞིན། །རྣལ་འབྱོར་ཤེས་པ་གློད་ལ་ཞོག །འཇུར་བུས་བཅིངས་པའི་སེམས་ཉིད་ནི། །གློད་ན་གྲོལ་བར་ཐེ་ཚོམ་མེད། །གང་ཡང(མ་ཅིག་གིས།)ཡིད་ལ་མ་བྱས་ན། །གོལ་སར་ལྟུང་བ་ཅི་ལས་བྱུང་། །བསམ་མེད་སྒོམ་པ་མ་ནོར་ན། །ཆོས་སྐུ་བྱང་ཆུབ་ཐེ་་ཚོམ་མེད། །ཅེས་པ་འདི་ནི་ཇོ་མོ་ཡེ་ཤེས་ཆོས་འཛོམ་ལ་གདམས་པའོ།།གདོད་ནས(ལྷོབྲག་མར་བས།)དག་པའི་སེམས་ཉིད་ནི། །གློ་བུར་རྐྱེན་གྱིས་མ་བསླད་ན། །ནམ་མཁའ་བཞིན་དུ་འདུས་མ་བྱས། །ཕྱིན་ཅི་མ་ལོག་གནས་ལུགས་ཡིན།།ཡིད་ལ་བྱ་རྒྱུ་རྡུལ་དང་བྲལ།།བཟུང་དུ་རྡུལ་ཙམ་མི་དམིགས་ཀྱང་། །མན་ངག་རྒྱུད་ལ་གོམས་པ་ཡིས། །ཚེ་ཡི་འདུ་བྱེད་གཏོང་བའི་ཚེ། །ཕ་རོལ་ཕྱིན་པའི་དབྱིངས་སུ་ཐིམ། །དེ་ལ་སྐྱེ་བ་ཡོད་མ་ཡིན། །ནམ་མཁའ་ལྟ་བུའི་རང་སེམས་འདི། །ན་བུན་རྟོགས་པས་མ་བསླད་ཅིག །རྗེ་ནཱ་རོ་པཎ་ཆེན་འདི་སྐད་གསུངས། །ཆོས་ཚུལ་བཞིན་ཉམས་སུ་ལེན་པའི་ཚེ། །སྨྱུག་དོང་བཅུག་པའི་སྦྲུལ་བཞིན་དུ། །རྩོལ་བ་བྲལ་བས་ལུས་མི་འགུལ། །ཡིད་ལ་ཆགས་པའི་མྱ་ངན་རྣམས།།གནད་ལ་ཕོག་པའི་ཟུག་རྔུ་ལྟར། །བྱ་བ་བཏང་བས་སེམས་མི་གཡེང་། །སེམས་ཉིད་གཉུག་མའི་རང་བཞིན་གདོད་ནས་སྟོང་། །ཐོ་བས་དངོས་པོ་གཞོམ་པ་བཞིན། །མཐོང་དང་རེག་དང་དྲན་པས་593

གྲོལ། །དོན་འདི་ལེགས་པར་གོ་བར་མཛོད།།འདི་ནི་ཕྱག་རྒྱ་ཆེན་པོའི་བསྒོམ་དབྱངས་ཡིན།།ཞེས་པ་འདི་ནི་སློབ་བུ་ལྷུན་གྲུབ་འབྲུག་རྒྱལ་ལ་གད་་་ས་པའོ།སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ།།རྟོགས(རྗེམི་ལས།)ན་ཅིར་སྣང་སེམས་སུ་འདུས། །སེམས་ལ་ཉིན་དང་མཚན་དུ་ལྟོས། །སེམས་ལ་བལྟས་པས་མཐོང་བ་མེད། །མཐོང་བ་མེད་པའི་ངང་ལ་ཞོག །སེམས(མ་ཅིག་གིས།)ལ་གཉིས་སུ་མ་མཆིས་ཏེ། །བལྟ་རུ་མེད་པའི་ཚུལ་དུ་བལྟ། །བལྟས་པས་རང་གི་སེམས་མི་མཐོང་། །མ་མཐོང་བ་དེ་ཆོས་མཐོང་ཡིན། །མཐོང་བ་མེད་པའི་ངང་ལ་ཞོག །མཐོང་བའི་ཆོས་ཉིད་དོན་མི་རིག །དེ་བས་ལྟ་བར་བྱ་བ་ནི། །རྡུལ་ཙམ་གྲུབ་པ་མ་ཡིན་ནོ། །གང་ཡང་ཡིད་ལ་མ་བྱས་ན། །བག་ཆགས་མི་འབྱུང་ས་ལམ་རྫོགས། །རང་རིག་སྣང་བ(ཨོ་རྒྱནརིན་པོ་ཆེས།)མཐའ་ཡས་སྐུ། །གཟུང་འཛིན་བྲལ་བའི་སེམས་ལ་ལྟོས། །སྣང་བ་མཐའ་ཡས་ལོགས་ན་མེད། །རང་བྱུང་ཆོས་སྐུ་ངོ་མཚར་ཆེ། །མ་འགགས་རང་གསལ་ཐུགས་རྗེ་ཆེ། །སྨྲ་བརྗོད་བྲལ་བའི་སེམས་ལ་ལྟོས། །ཐུགས་རྗེ་ཆེན་པོ་ལོགས་ན་མེད། །རང་བྱུང་ལོགས་སྐུ་ངོ་མཚར་ཆེ། །དྲན་རྟོག་རང་གྲོལ་པདྨ་འབྱུང་། །འཛིན་མེད་ཟང་ཐལ་རང་ལ་ཞོག །594

པདྨ་འབྱུང་གནས་ལོགས་ན་མེད། །རང་བྱུང་སྤྲུལ་སྐུ་ངོ་མཚར་ཆེ། །ཞེས་པ་འདི་ནི་སློབ་བུ་གྲུབ་པ་བསམ་གཏན་རྡོ་རྗེ་ལ་གདམས་པའོ།།བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །ཀུན་གྱི་སྐྱབས་གནས་བླ་མ་ཡིན། །བླ་མ་རྣམས་ལ་ཕྱག་འཚལ་ལོ། །རང(རྗེ་རྒོད་ཚང་པས།)གི་སེམས་ལ་ཅེར་གྱིས་ལྟོས། །བལྟས་པས་མི་མཐོང་དངོས་པོ་མེད། །མེད་པའི་ངང་ལ་ལྷོད་ཀྱིས་གློད། །ཡལ་ལེ་ཆད་དེ་འཛིན་མེད་ཞོག །ཡང་གཅིག་རྣམ་རྟོག་སྐྱེས་པ་ན། །ངོ་ཡི་ཅེར་གྱིས་བཟུང་མཛོད་ལ། །ཁོ་རང་ཐོག་ཏུ་གློད་ལ་ཞོག །རང་སར་གྲོལ་བར་ཐེ་ཚོམ་མེད། །ཕྱི་ཡི་ཡུལ་ལ་ཅེར་གྱིས་ལྟོས། །རང་སྣང་སྒྱུ་མ་ལྟ་བུ་ཡིན། །གང་ཤར་ཐོག་ཏུ་འཛིན་མེད་ཞོག །གང(མཉམ་མེད་ནམ་མཁར་སྤྱོད་པས།)ཤར་སྒོམ་དུ་མ་ཤར་ན། །གང་ཤེས་སྡུག་གི་སྣོན་པ་ཡིན། །གང་ཤར་གྱི་རྣམ་རྟོག་མ་དགག་མཛོད། །ཤར་བ་དེའི་རྗེས་སུ་མི་འབྲང་མཛོད། །སེམས་དེ་གའི་སྟེང་དུ་བསྐྱུར་ལ་ཞོག །མ་བསྒོམས་པའི་ངང་ནས་མ་ཡེངས་པ། །འདི་ག་གཅིག་པུས་ཆོག་པ་ལགས། །འདི་དོན་གོ་བ་ལྟ་བ་ཟེར། །ཉམས་སུ་ལེན་པ་སྒོམ་པ་ཡིན།།རྒྱན་དུ་སྐྱོང་བ་སྤྱོད་པ་ཡིན།།བརྟན་པ་ཐོབ་པ་འབྲས་བུ་ཡིན། །ཞེས་པ་འདི་ནི་སློབ་མ་ཇོ་མོ་ཟླ་བ་ལ་གདམས་པའོ།།སྟེང་ནས་རྩ་བརྒྱུད་བླ་མའི། །བྱིན་རླབས་སྤྲིན་ལྟར་གཏིབས་595

བྱུང་། །བར་ན་ཡི་དམ་ལྷ་ཡིས། །དངོས་གྲུབ་ཆར་བཞིན་ཕབ་བྱུང་། །དེ་འོག་ཆོས་སྐྱོང་སྲུང་མས། །འཕྲིན་ལས་གློག་ལྟར་འཁྱུག་བྱུང་། །མདུན་ནས་རྡོ་རྗེ་སྤུན་ཚོས། །གླུ་དབྱངས་འབྲུག་བཞིན་ལྡིར་བྱུང་། །སྣོད་རྣམས་གཞལ་ཡས་ཁང་དང་། །བཅུད་རྣམས་ལྷ་དང་ལྷ་མོ། །རང་སྣང་དག་པ་དོན་གྱི། །འོག་མིན་གནས་མཆོག་འདི་རུ། །ལྷ་དང་ཌཱཀྐི་མཉེས་ཕྱིར། །སྙན་པའི་གླུ་དབྱངས་ལེན་ནོ། །དགའ་བའི་གར་སྟབས་བསྒྱུར་རོ། །སྐྱིད་པའི་རྐང་བྲོ་བྱེད་དོ།།ཆོས་སྐུ་ཀུན་ཏུ་བཟང་བོས། །རྫོངས་པ་ཆེན་པོའི་ཆོས་གསུངས། །ལོངས་སྐུ་རྡོ་རྗེ་འཆང་གིས། །གསང་སྔགས་བསྐྱེད་རྫོགས་ཆོས་གསུངས། །སྤྲུལ་སྐུ་ཤཱཀྱ་ཐུབ་པས། །སྡེ་སྣོད་གསུམ་གྱི་ཆོས་གསུངས། །སངས་རྒྱས་ཀུན་དངོས་བླ་མས། །མདོ་སྔགས་ཡོངས་རྫོགས་ཆོས་གསུངས། །སངས་རྒྱས་དེ་རྣམས་བྱོན་ཀྱང་། །གསུང་རྒྱུ་དེ་ལྷག་མི་ཡོང་། །དེ་ལ་བསམ་གྱེན་དགའ་ནས།།ཚོགས་ཀྱི་འཁོར་ལོའི་སྐབས་སུ། །བླ་མའི་གཅེས་ཕྲུག་ངེད་ཀྱིས། །གནས་ཁང་ཉམས་དགའ་འདི་རུ།།ཕྱག་རྒྱ་གར་སྟབས་བསྒྱུར་རོ།།ཞབས་གཉིས་བྲོ་ཆུང་འཁྲབ་བོ།།ཆོས་རྒྱལ་གཉན་བཙན་རིང་ལ། །དམ་པའི་ཆོས་ཀྱི་དབུ་བརྙེས། །སྲོང་བཙན་སྒམ་པོའི་རིང་ལ། །དམ་པའི་ཆོས་ཀྱི་སྲོལ་596

བཏོད། །ཁྲི་སྲོང་སྡེའུ་བཙན་རིང་ལ། །དམ་ཆོས་དར་ཞིང་རྒྱས་སོང་། །ད་ལྟ་སྙིགས་མའི་དུས་འདིར། །སྐྱབས་མགོན་ཡིད་བཞིན་ནོར་བུས། །མི་ནུབ་བསྟན་པའི་རྒྱལ་མཚན། །སྲིད་པའི་རྩེ་མོར་བསྒྲེངས་བྱུང་། །དབུ་འཕང་སྲིད་མཐའི་བར་དུ། །ནམ་ཡང་ཉམས་པ་མི་སྣང་། །བསམ་གྱེན་དགའ་ནས་ངེད་ཚོ། །རིན་ཆེན་གཞལ་མེད་ཁང་འདིར།།ཉམས་དགའི་གླུ་དབྱངས་ལེན་བཞིན། །སྐྱིད་པའི་བྲོ་གར་འཁྲབ་བོ།།སློབ་དཔོན་པདྨ་བྱོན་ནས། །བསྟན་པའི་སྒོན་མེ་སྦར་སོང་། །བོད་ཡུལ་མུན་པའི་གླིང་འདི། །འཕགས་ཡུལ་ལས་ཀྱང་གསལ་བྱུང་།།ཇོ་བོ་ཆེན་པོ་བྱོན་ནས།།བསྟན་པ་སྔར་བས་གསལ་སོང་། །མཁས་བཙུན་བཟང་གསུམ་འཛོམས་པས། །གངས་ཅན་ལྗོངས་རྣམས་ཁེངས་བྱུང་། །བློ་བཟང་ཡབ་སྲས་བྱོན་ནས། །བསྟན་པ་ཆེས་ཆེར་འབར་སོང་། །ངུར་སྨྲིག་འཛིན་པའི་ཚོགས་ཀྱིས། །ས་སྟེང་ཐམས་ཅད་ཁྱབ་བྱུང་། །མཚན་ལྡན་རྩ་བའི་བླ་མས། །འགྲོ་ལ་ཆོས་འཁོར་བསྐོར་སོང་། །སློབ་མ་ཡོན་བདག་ཚོགས་ལ། །བདེ་སྐྱིད་སྙན་གསུམ་འཛོམས་བྱུང་། །དེ་ལ་བསམ་གྱིན་དགའ་སྟོན། །ཚོགས་ཀྱི་འཁོར་ལོ་བསྐོར་ནས། །ཆོས་གྲོགས་རྡོ་རྗེ་སྤུན་ཚོ། །ཉམས་དབྱངས་བྲོ་གར་བྱེད་དོ།།མི་ལ་ཡབ་སྲས་བྱོན་ནས། །སྒྲུབ་བརྒྱུད་བསྟན་པ་དར་597

སོང་། །རས་དཀར་ཅན་གྱེས་མཁའ་སྤྱོད། །ཞིང་དུ་ལམ་ཆེན་བཏོད་བྱུང་། །འབྲུག་པ་ཡབ་སྲས་བྱོན་ནས། །སྒྲུབ་བརྒྱུད་བསྟན་པ་བཟུང་སོང་། །བྱ་རྒོད་ཉིན་ལམ་བཅོ་བརྒྱད། །སངས་རྒྱས་བསྟན་པས་ཁྱབ་བྱུང་། །རྩ་བའི་བླ་མ་བྱོན་ནས། །བདག་ཅག་རྗེས་སུ་བཟུང་སོང་། །སངས་རྒྱས་བསྟན་པ་དར་ཞིང་། །སེམས་ཅན་བདེ་ལ་འཁོད་བྱུང་། །དེ་ལ་བསམ་གྱིན་དགའ་ནས། །ཚོགས་ཀྱི་འཁོར་ལོའི་དབུས་སུ། །དམ་གཙང་མཆེད་གྲོགས་ངེད་ཚོ། །གླུ་ལེན་གར་བྱེད་བྲོ་རྡུང་།།ས་སྐྱ་པཎ་ཆེན་བྱོན་ནས། །བསྟན་པ་བྱེ་དོར་བྱས་སོང་། །ཕྱི་རོལ་མ་རྟོགས་ལོག་རྟོག །ཐེ་ཚོམ་ཐམས་ཅད་ཆོད་བྱུང་། །རྗེས་འཇུག་མང་བོ་བྱོན་ནས། །བསྟན་པ་རིན་ཆེན་སྤེལ་སོང་། །ས་སྐྱ་གོང་མའི་སྙན་པས། །འཛིན་མའི་ཁྱོན་ཀུན་ཁྱབ་བྱུང་། །དཔལ་ལྡན་བླ་མ་བྱོན་ནས། །ཟབ་རྒྱས་གདམས་པ་བསྟན་སོང་། །སྐལ་བཟང་སློབ་མའི་རྒྱུད་ལ། །ཉམས་རྟོགས་ཡོན་ཏན་འཁྲུངས་བྱུང་། །དེ་ལ་བསམ་གྱེན་དགའ་ནས། །མཆེད་གྲོགས་རྡོ་རྗེ་སྤུན་ཚོ། །རང་སྣང་དག་པའི་ཞིང་འདིར། །དགྱེས་རྒུའི་གར་གྱིས་རོལ་ལོ།རིན་ཆེན་གསེར་གྱི་གླིང་དུ། །ཕྱིན་ན་ས་རྡོ་མེད་བཞིན། །སྣོད་རྣམས་དག་ཞིང་གཞལ་ཡས། །བཅུད་རྣམས་ལྷ་དང་ལྷ་598

མོ། །སྒྲ་རྣམས་གསང་སྔགས་ཆོས་འཁོར། །དྲན་རྟོག་ཐུགས་ཀྱི་རང་བཞིན། །རང་སྣང་དག་པ་དོན་གྱི། །འོག་མིན་གནས་མཆོག་ཉམས་དགའ། །ངོ་མཚར་གཞལ་མེད་ཁང་དུ། །ཡི་དམ་ལྷ་ཡི་གསལ་སྣང་། །ང་རྒྱལ་བརྟན་པོའི་ངང་ནས། །སྐལ་ལྡན་རྡོ་རྗེའི་སྤུན་ཚོ། །ཆོས་ཀྱི་འཁོར་ལོ་བསྐོར་ཕྱིར། །རྡོ་རྗེའི་གླུ་དབྱངས་ལེན་ནོ། །ཐར་བའི་སྒོ་མོ་འབྱེད་ཕྱིར། །ཕྱག་རྒྱ་མཁའ་ལ་བསྒྱུར་རོ། །ངན་སོང་སྒྱེ་སྒོ་གཅོད་ཕྱིར། །ཞབས་བྲོ་ས་ལ་བརྡབས་སོ། །འདིར་ཚོགས་ཡོན་བདག་ཡོངས་ལ། །ནམ་ཡང་སྐྱིད་པོ་ཤོག་ཤོག །བླ་མ་ལྷ་དང་ཌཱཀྐིས། །བྱིན་རླབས་དངོས་གྲུབ་སྩོལ་ཕྱིར། །དད་ཅན་ཡོན་བདག་ཕོ་མོས། །ཚོགས་ཀྱི་འཁོར་ལོ་བསྐོར་བྱུང་། །རྩ་གསུམ་དམ་ཅན་རྒྱ་མཚོས། །འདིར་ཚོགས་ཡོན་བདག་རྣམས་ཀྱི། །ཚེ་འདིའི་བར་ཆད་སོལ་ལ། །མཆོག་ཐུན་དངོས་གྲུབ་སྩོལ་ཅིག །གཏན་གྱི་སྤུན་གྲོགས་ངེད་ཚོ། །གནས་ཁང་ཉམས་དགའ་འདི་རུ། །བདེ་ལེགས་བཀྲ་ཤིས་འབྱུང་ཕྱིར། །གླུ་ལེན་གར་བྱེད་བྲོ་རྡུང་། །ཞབས་གཉིས་བྲོ་རྡུང་འཁྲབ་ཚེ། །རེས་འགའ་མཐོ་མཐོ་ཟེར་བྱུང་། །མཐོ་མཐོ་ཟེར་ན་དཀོན་མཆོག །དབུ་འཕང་མཐོ་བར་གྱུར་ཅིག །གཡས་ཀྱི་ཞབས་བྲོ་འཁྲབ་ཚེ། །རེས་འགའ་དར་དར་ཟེར་བྱུང་། །དར་དར་ཟེར་ནས་སངས་རྒྱས། །བསྟན་པ་དར་བར་གྱུར་ཅིག །གཡོན་གྱེ་ཞབས་བྲོ་599

འཁྲབ་ཚེ། །རེས་འགའ་བརྟན་བརྟན་ཟེར་བྱུང་། །བརྟན་བརྟན་ཟེར་ན་འདིར་ཚོགས།།སྐུ་ཚེ་བརྟན་པར་གྱུར་ཅིག །ཆོས་གྲོགས་རྡོ་རྗེའི་སྤུན་ཚོ། །གནས་འདིར་སྤྲིན་བཞིན་འདུས་བྱུང་། །ཚོགས་ཀྱི་འཁོར་ལོའི་ལོངས་སྤྱོད། །འབད་མེད་ཆར་བཞིན་བབས་བྱུང་། །སྐུ་གཟུགས་འཇའ་ལྟར་མཛེས་ཤིང་། །གནས་ཁང་མཁའ་ལྟར་ཡངས་བྱུང་། །ཕྱག་རྒྱ་གློག་ལྟར་འཁྱུག་བཞིན། །གླུ་དབྱངས་འབྲུག་བཞིན་བསྒྲགས་བྱུང་། །སྣོད་རྣམས་དག་ཞིང་གཞལ་ཡས། །བཅུད་རྣམས་ལྷ་དང་ལྷ་མོ། །རང་སྣང་དག་པ་དོན་གྱི། །འོག་མིན་ཞིང་ཁམས་འདི་རུ། །བླ་མ་ལྷ་དང་ཌཱཀྐིར། །སྐལ་བ་མཉམ་པའི་ཕྱིར་དུ། །གསོལ་བ་ཡང་ཡང་འདེབས་སོ། །སྐལ་བ་མཉམ་པར་གྱུར་ཅིག །འོག་མིན་ཞིང་ཁམས་དེ་ན་བཞུགས་པའི། །དྲུག་པ་རྡོ་རྗེ་འཆང་ཆེན་དེ་ཡིས། །རྗེས་འཇུག་རྡོ་རྗེའི་སྤུན་གྲོགས་ངེད་ཚོར། །ངོ་མཚར་བྱེན་རླབས་དངོས་གྲུབ་སྩོལ་ཅིག །རྡོ་རྗེ་འཆང་གི་བུ་རྒྱུད་ངེད་ཚོས། །རྡོ་རྗེའི་གླུ་དབྱངས་ལེན་པ་ཤེས་སོ། །ཕྱག་རྒྱ་གར་སྟབས་བསྒྱུར་བ་ཤེས་སོ། །ཞབས་བྲོ་ས་ལ་བརྡབས་པ་ཤེས་སོ། །རྔ་ཡབ་པདྨ་འོད་ན་བཞུགས་པའི། །སློབ་དཔོན་པདྨ་འབྱུང་གནས་དེ་ཡིས། །རྗེས་འཇུག་རྡོ་རྗེའི་སྤུན་གྲོགས་ངེད་ཚོར། །ངོ་མཚར་བྱེན་རླབས་དངོས་གྲུབ་སྩོལ་ཅིག །600

སློབ་དཔོན་པདྨའི་བུ་རྒྱུད་ངེད་ཚོས། །རྡོ་རྗེའི་གླུ་དབྱངས་ལེན་པ་ཤེས་སོ། །ཕྱག་རྒྱ་གར་སྟབས་བསྒྱུར་བ་ཤེས་སོ། །ཞབས་བྲོ་ས་ལ་བརྡབས་པ་ཤེས་སོ། །སྤྱི་གཙུག་པད་ཟླའི་གདན་ལ་བཞུགས་པའི། །དྲིན་ཅན་རྩ་བའི་བླ་མ་དེ་ཡིས། །རྗེས་འཇུག་རྡོ་རྗེའི་སྤུན་གྲོགས་ངེད་ཚོར། །ངོ་མཚར་བྱེན་རླབས་དངོས་གྲུབ་སྩོལ་ཅིག །མཚན་ལྡན་བླ་མའི་གཅེས་ཕྲུག་ངེད་ཀྱིས། །རྡོ་རྗེའི་གླུ་དབྱངས་ལེན་པ་ཤེས་སོ། །ཕྱག་རྒྱ་གར་སྟབས་བསྒྱུར་བ་ཤེས་སོ། །ཞབས་བྲོ་ས་ལ་བརྡབས་པ་ཤེས་སོ། །སངས་རྒྱས་ས་ལ་འགྲོ་བའི་ལམ་བཟང་། །རྡོ་རྗེའི་ཐེག་པའི་ཉེ་ལམ་འདི་ལ། །འདོད་ཡོན་མ་སྤངས་རྒྱན་དུ་རོལ་བཞིན། །བདེ་ནས་བདེ་བར་འགྲོ་བ་ངོ་མཚར། །དེང་ནས་བཟུང་སྟེ་ཚེ་རབས་ཀུན་ཏུ། །ལམ་བཟང་འདི་དང་འབྲལ་བ་མེད་ཅིང་། །ལམ་གྱི་གནས་སྐབས་གླུ་དབྱངས་གར་བྱས། །སངས་རྒྱས་ས་རུ་འགྲོ་བར་གྱུར་ཅིག །ཅེས་པ་འདི་རྣམས་ཚོགས་ཀྱི་འཁོར་ལོའི་སྐབས་རྣམས་སུ་བླངས་ན་སྙམ་ནས་བྲིས་པའོ།།འཁོར་བའི་གནས་ན་བདེ་བ་མེད། །སྡུག་བསྔལ་ཆུ་བོའི་གཉེར་མ་འདྲ། །སྔ་མ་མ་སངས་ཕྱི་མ་འབྱུང་། །འདི་ལ་སངས་པའི་དུས་མི་གདའ། །ངན་སོང་གསུམ་གྱི་སྡུག་བསྔལ་དེ། །ཅུང་ཟད་ཙམ་ཡང་བཟོད་པར་དཀའ། །ལྷ་མིའི་བདེ་སྐྱིད་མི་རྟག་འགྱུར། །སྐྱེ་རྒ་ན་འཆིའི་སྡུག་བསྔལ་མང་། །འཁོར་བའི་གནས་601

འདིར་མཐོ་དམན་བར། །གང་དུ་སྐྱེས་ཀྱང་སྡུག་བསྔལ་གནས། །འདོད་ཡོན་གང་ལ་ལོངས་སྤྱོད་ཀྱང་། །ཉོན་མོངས་སྡུག་བསྔལ་འཕེལ་བའི་རྒྱུ། །སྡུག་བསྔལ་ཉམ་ཐག་སེམས་ཅན་རྣམས། །ཕ་མར་མ་གྱུར་གཅིག་ཀྱང་མེད། །ཕ་མ་སེམས་ཅན་འདི་ཀུན་གྱིས། །སྡུག་བསྔལ་མྱོང་བ་སྙིང་རེ་རྗེ། །སངས་རྒྱས་གྲངས་མེད་སྔར་བྱོན་ཀྱང་། །འགྲོ་ཀུན་ལས་ངན་ཚན་ཆེ་བས། །སྐྱོབ་པའི་སྐལ་བ་མེད་པར་གཟིགས། །ཡལ་བར་དོར་ནས་ཞིང་གཞན་གཤེགས། །རང་ལ་ད་ལྟའི་གནས་སྐབས་སུ། །འགྲོ་ཀུན་སྐྱོབ་པའི་ནུས་པ་མེད། །སྐྱབས་མེད་སེམས་ཅན་སྙིང་རེ་རྗེ། །ཀྱེ་མ་ཀྱེ་ཧུད་ཇི་ལྟར་བྱ། །བུ་ཆུས་ཁྱེར་བའི་ལག་རྡུམ་མས། །གཉེན་ཀུན་རོགས་སུ་སྤྲོན་པ་ལྟར། །ཕོངས་པའི་གཉེན་གཅིག་སྦྱན་རས་གཟིགས། །ཁྱོད་ནི་འགྲོ་བའི་དོན་ལ་བསྐུལ། །བདག་གི་ཕ་མ་སེམས་ཅན་་གྱི། །སྐྱིད་སྡུག་བཅོལ་ལོ་ཁྱེད་རང་མཁྱེན། །ཁྱེད་མིན་རེ་ས་གཞན་ན་མེད། །བྱང་ཆུབ་མ་ཐོབ་བར་དུ་སྐྱོངས། །བདག་ཀྱང་ཁྱེད་ཀྱི་ཐུགས་རྗེ་ལ།།བརྟེན་ནས་མྱུར་དུ་སངས་རྒྱས་ཏེ། །ཇི་སྲིད་འཁོར་བ་མ་སྟོངས་བར། །ཁྱེད་བཞིན་འགྲོ་དོན་བྱེད་པར་ཤོག །ཁྱེད་ལ་གསོལ་བ་བཏབ་པའི་མཐུས། །བདག་ནི་གར་གནས་ས་ཕྱོགས་སུ། །ནད་དང་མུ་གེ་མེད་པ་དང་། །ཆོས་དང་བཀྲ་ཤིས་འཕེལ་བར་ཤོག །ཅེས་པ་འདི་ནི་སྙིང་རྗེ་སྒོམ་པའི་སྐབས་ཤིག་ཏུ་602 ་

ཡིད་ལ་ཤར་བ་ལྟར་བྲིས་པའོ།།རང་ལ་ན་ཚ་འབྱུང་བའི་དུས། །འཇིག་རྟེན་ཁམས་ན་འདི་འདྲ་བའི། །ནད་པ་བསམ་གྱིས་མི་ཁྱབ་ཡོད། །དེ་དག་ཐམས་ཅད་སྙིང་རེ་རྗེ། །དེ་ཀུན་སྡུག་བསྔལ་རང་ཉིད་ཀྱིས། །བླངས་ནས་ཀུན་གྱི་སྡུག་བསྔལ་རྒྱུན། །གཅད་པར་བྱའོ་སྙམ་དུ་བསྒོམས། །དབུགས་དེ་ཕར་ལ་གཏོང་བའི་དུས། །རང་ལས་འོད་ཟེར་དཔག་མེད་འཕྲོས། །ནད་པ་རྣམས་ཀྱི་ལུས་སེམས་ལ། །ཞུགས་པས་བདེ་བས་ཚིམ་པར་མོས། །དབུགས་དེ་ཚུར་ལ་ལེན་པའི་དུས། །ཁབ་ལེན་རྡོ་ཡིས་ལྕགས་བླངས་བཞིན། །འོད་དེས་ནད་པ་ཐམས་ཅད་ཀྱི། །ནད་རྣམས་ཐམས་ཅད་འུབ་ཀྱིས་བསྡུས། །རང་ཉིད་ན་བའི་སྟེང་དུ་སྤུངས། །དེ་ནས་ནད་འདོན་བྱ་ཚུལ་ནི། །རང་ཉིད་གང་ན་ན་བའི་སར། །བུག་པ་ཟང་ཐལ་ཡོད་པར་བསྒོམས། །དབུགས་དེ་ནང་དུ་ལེན་པའི་དུས། །ནད་ཀུན་བུག་སྒོའི་ཕྱོགས་སུ་བསྡུས། །དབུགས་དེ་ཕར་ལ་གཏོང་བའི་དུས། །ན་ཚ་ཐམས་ཅད་བུག་སྒོ་ནས། །ཕྱི་རུ་ཐོན་ནས་བར་སྣང་ལ། །ཡལ་ནས་ནད་དང་བྲལ་བར་མོས། །ཡང་ན་ན་སར་ཨ་དཀར་བསྒོམས། །ཨ་ལས་འོད་འཕྲོས་ན་ཚ་ཀུན། །འུབ་ཀྱིས་བསྡུས་ནས་ཨ་ལ་ཐིམ། །ཨ་དེ་ཇེ་ཆུང་ཇེ་ཆུང་དུ། །སོང་ནས་རིམ་གྱིས་ཡལ་བར་མོས། །རང་ཉིད་ན་བ་ལ་བརྟེན་ནས། །ཀུན་གྱི་603

ནཚ་རྒྱུན་གཅོད་པའི། །ཐབས་མཁས་གནད་ཀྱི་ཞལ་གདམས་འདི། །སྐལ་ལྡན་བུ་ཡི་སེམས་ལ་ཆོངས། །དེ་ལྟར་བྱས་ན་རང་ཉིད་ཀྱི། །ནད་དྲག་དངོས་སམ་བརྒྱུད་ནས་ཀྱང་། །སེམས་ཅན་རྣམས་ལ་ཕན་ཐོགས་ནས། །རང་གཞན་ཐམས་ཅད་བདེ་བར་འགྱུར། །དེ་བཞིན་བྱེད་པའི་ཆོས་པ་དེ། །ན་ཡང་དགེ་སྦྱོར་ཡིན་པས་ན། །ན་བའི་དུས་སུ་དགེ་སྦྱོར་གཞན། །ཆག་སོང་སྙམ་དུ་མ་སེམས་ཤིག །ཅེས་པ་འདི་ནི་བསྟན་འཛིན་རྒྱ་མཚོ་ན་བའི་དུས་སུ་སྨྲས་པའོ།།ཨེ་མ་སྐལ་ལྡན་རིགས་ཀྱི་བུ། །ན་ཚ་བྱུང་ན་འདི་ལྟར་གྱིས། །ཕ་མར་མ་གྱུར་སུ་ཡང་མེད། །འདི་ལྟར་ན་ཚད་སྙིང་རེ་རྗེ། །སྙམ་དུ་འགྲོ་བའི་ན་ཚ་ཀུན། །རང་གི་ཐོག་ཏུ་ཡང་ཡང་སྤུངས། །དེ་ནས་སྤྱི་བོར་རྡོར་སེམས་བསྒོམས། །སྐུ་ལས་བདུད་རྩིའི་ཆུ་རྒྱུན་བབས། །ནད་དང་སྡིག་སྒྲིབ་ཀུན་དག་ནས། །རང་ལུས་དྭངས་གསལ་འོད་ཕུང་དུ། །གྱུར་པར་མོས་ལ་ཡིག་བརྒྱ་བཟློས། །ཡང་ན་ལྟེ་བར་ཉི་དཀྱིལ་བསྒོམས། །དེའི་སྟེང་རྂ་གྱིས་མཚན་པ་ལས། །མེ་འབར་ནད་དང་སྡིག་སྒྲིབ་བསྲེགས། །མེ་དཔུང་ཆེར་འབར་ལུས་ཀྱང་འཚིག །མེ་ཡང་ཡལ་ནས་སྟོང་བར་གྱུར། །སྟོང་བའི་ངང་ལས་སྐད་ཅིག་གིས། །རང་ཉིད་ཡི་དམ་ལྷ་བུ་བཞེངས། །གྲག་སྟོང་སྔགས་ཀྱི་བཟླས་པ་བྱ། །ཡང་ན་རང་གི་སྙིང་ག་རུ། །ཧཱུཾ་ཡིག་མཐིང་ནག་མེ་འབར་བསྒོམས། །ངག་ནས་604

ཧཱུཾ་ཞེས་བརྗོད་པའི་ཚེ། །ཧཱུཾ་ཡིག་དེ་ལས་ཧཱུཾ་མང་འཕྲོས། །ལུས་ཀུན་ཕར་ཐལ་ཚུར་ཐལ་ཕུག །ནད་པའི་སྡིག་སྒྲིབ་ཐམས་ཅད་དང་། །ལུས་པོ་བཅས་ཏེ་རྡུལ་དུ་བརླག །ཧཱུཾ་ཡང་གཅིག་ལ་གཅིག་ཐིམ་ནས། །གཅིག་པོ་དེ་ཡང་ཡལ་ནས་སྟོང་། །སྟོང་བའི་ངང་ལ་མཉམ་པར་ཞོག །འདི་ནི་ན་ཚ་བྱུང་དུས་སུ། །དགེ་སྦྱོར་བྱེད་པའི་མན་ངག་ཡིན། །དེ་ལྟར་བྱས་ན་ནད་ཀྱང་དྲག །བསོད་ནམས་དཔག་མེད་འཐོབ་པར་འགྱུར། །ཞེས་པ་འདི་ནི་སློབ་བུ་མཁས་གྲུབ་ན་བ་ལ་གདམས་པའོ།།ཚེ་རབས་འཁོར་བར་ཐོག་མ་མ་མཆིས་པའི། །རང་གི་ཕ་མར་མ་གྱུར་སེམས་ཅན་མེད། །སེམས་ཅན་བཟང་ངན་འབྲིང་གསུམ་སུ་མཐོང་ཡང་། །དྲིན་ཅན་ཕ་མ་ཡིན་སོམས་ཕན་སེམས་སྦྱོངས། །མངོན་ཤེས་མེད་ཕྱིན་བཟང་ངན་མི་ཤེས་པས། །ཆོས་པ་རབ་འབྲིང་ཐ་གསུམ་སུ་མཐོང་ཡང་། །བཟང་ངན་མ་འབྱེད་རང་གཞན་འཁོར་བ་ལས། །སྒྲོལ་བའི་བཤེས་གཉེན་ཡིན་སོམས་དག་སྣང་སྦྱོངས། །སྐྱོན་གཅིག་མི་འགོག་ཡོན་ཏན་སྣ་གཅིག་ཙམ། །མི་བསྐྱེད་ཟེར་བའི་ཆོས་ནི་གཅིག་ཀྱང་མེད། །དེ་ཕྱིར་ཆོས་ལུགས་གྲུབ་མཐའ་མང་མཆིས་ཀྱང་། །ཀུན་གྱིས་འགྲོ་ལ་ཕན་སོམས་དག་སྣང་སྦྱོངས། །རྒྱུན་དུ་ཆོས་ཀུན་རྩ་བ་སེམས་ལ་ལྟོས། །ལེགས་པར་བརྟགས་ན་གཞི་མེད་སྟོང་བ་ཉིད། །བར་605

སྣང་ཁམས་ལྟར་ངོས་བཟུང་གཟའ་གཏད་མེད། །གནས་ལུགས་དེ་གའི་ངང་ལ་མ་ཡེངས་ཞོག །སླར་ཡང་བྱེང་རྨུགས་འཕྲོ་རྒོད་གང་བྱུང་ཡང་། །སྔོན་བསུ་རྗེས་གཅོད་གང་ཡང་མི་བྱེད་པར། །སྔར་བལྟས་སེམས་ཀྱི་གནས་ལུགས་ངང་ལ་ཞོག །གཅིག་ཤེས་ཀུན་གྲོལ་གནད་ཀྱི་གདམས་པ་ལགས། །རྗེས་ཐོབ་སྐབས་སུ་སྣང་གྲག་ཆོས་རྣམས་ཀུན། །སེམས་ཉིད་སྟོང་བའི་རོལ་བར་ཤེས་པ་དང་། །ཀུན་ཀྱང་སྣང་སྟོང་སྒྱུ་མ་ལྟ་བུར་ལྟོས། །དེ་ཡི་ངང་ནས་ཆོས་སྤྱོད་ཐམས་ཅད་གྱིས། །ཞེས་པ་འདི་ནི་དད་གཏོང་བློ་གྲོས་ཆེ་བའི་ཡོན་བདག་དཔལ་ལེ་ལ་གདམས་པའོ།། ་ནམ་འཆི་ཆ་མེད་ཚེ་འདི་བློ་ཡིས་ཐོངས། །དམན་པའི་ས་བཟུང་ཧྲུལ་བོའི་གོས་གྱོན་ནས། །བོད་ཀྱི་ལྷ་སྐལ་སྤྱན་རས་གཟིགས་དབང་སྒོམས། །ཆོས་ཀྱི་སྙིང་བོ་ཡི་གེ་དྲུག་མ་བགྲོངས། །རྒྱུན་དུ་མ་ཡེངས་རང་གི་སེམས་ལ་ལྟོས། །བལྟས་པའི་ཚེ་ན་དབྱིབས་དང་ཁ་དོག་མེད། །སེམས་ཀྱི་རང་བཞིན་གདོད་ནས་ནམ་མཁའ་འདྲ། །དེ་ཡི་ངང་ལ་གཏང་བཞག་མེད་པར་གློད། །བར་སྣང་དངོས་ལྟར་ངོས་བཟུང་གཟའ་གཏད་དང་། །བྲལ་བའི་ཟང་ཐལ་འཛིན་མེད་ངང་ལ་ཞོག །རྗེས་ཐོབ་སྐབས་སུ་རང་ལུས་སྣོད་བཅུད་ཀུན། །སྣང་སྟོང་སྒྱུ་མ་ཙམ་དུ་ཤེས་པར་གྱིས། །དེ་ལྟར་མ་རྟོགས་འགྲོ་ལ་སྙིང་རྗེ་སྒོམས། །606

ཆགས་སྡང་མེད་པར་ཀུན་ལ་ཕན་ཐོགས་ཀྱིས། །དེ་ལྟར་བྱས་ན་ཚོགས་རྫོགས་སྒྲིབ་བྱང་ནས། །མྱུར་དུ་རྫོགས་པའི་སངས་རྒྱས་ཐོབ་པར་འགྱུར། །ཞེས་པ་འདི་ནི་ཆོས་ལ་སྙིང་རུས་སྡུག་བསྲན་ཆེ་བའི་སློབ་མ་ཇོ་མོ་དམ་ཆོས་སྒྲོལ་མ་ལ་གདམས་པའོ།།རྒྱུན་དུ་མ་ཡེངས་རང་གི་སེམས་ལ་ལྟོས། །མཐོང་རྒྱུ་མེད་པའི་ངང་ལ་མཉམ་པར་ཞོག །གང་ཤར་རྣམ་རྟོག་ངོ་བོར་ཅེར་གྱིས་ལྟོས། །རང་སར་ཡལ་བའི་ངང་ལ་མཉམ་པར་ཞོག །གང་སྣང་ཆོས་རྣམས་སྟོང་བར་གཏན་ལ་ཕོབས། །སྣང་སྟོང་འཛིན་མེད་ངང་དུ་མཉམ་པར་ཞོག །ན་བའི་དུས་སུ་ངོ་བོ་ཅེར་གྱིས་ལྟོས། །ངོས་བཟུང་མེད་པའི་ངང་དུ་མཉམ་པར་ཞོག །བྱིང་རྒོད་འོང་སྙམ་སྡུག་བཙིར་བྱེད་པའི་དུས། །བྱེད་མཁན་སྟོང་བར་ངེས་པའི་ངང་ལ་ཞོག །བསྒོམ་ཡོད་སྙམ་དུས་སྒོམ་རྔོ་4ཁན་གཏན་ལ་ཕོབས། །བསྒོམ་མེད་ཡེངས་མེད་ངང་དུ་མཉམ་པར་ཞོག །སྣང་བ་གུ་དོག་སྒོམ་གྱིས་སུན་པའི་དུས། །ཤེས་པ་རྒྱ་བསྐྱེད་དཔངས་བསྟོད་ཕྱལ་ཡས་ཐོངས། །གཟུང་འཛིན་བློ་ཡི་གཏད་སོ་ཀུན་བཤིག་ལ། །གཏད་མེད་ཀློང་དུ་གུ་ཡངས་ཡན་པར་ཞོག །མདོར་ན་བསྒོམ་ལ་མུ་གེ་མ་ཡོང་བར། །གང་སྣང་གང་ཤར་ཆོས་སྐུའི་ཡོ་ལངས་གྱིས། །ལུང་རིགས་དཔྱད་པས་སྐྱ་རེངས་ཤར་ཙ་ན། །སྟོང་ཉིད་ནམ་མཁའ་མཐའ་ནས་ལངས་པར་འགྱུར། །མཉམ་607

གཞག་ཐང་མ་ཕྱོགས་བཅུར་བརྡལ་ཙ་ན། །བག་ཆགས་ཤོག་དྲིལ་འདྲ་བ་ཐང་ཆོད་འགྱུར། །ཀུན་ཁྱབ་མཉམ་བཞག་མིག་འབུར་གསལ་ཙ་ན། །འཁོར་འདས་ལྟད་མོ་ཤུགས་ཀྱིས་མཐོང་བར་འགྱུར། །སྣང་སྲིད་སེམས་ཀྱི་རོལ་བར་ཤར་ཙ་ན། །སྲིད་ཞི་སྤང་བླང་བྲལ་བའི་རྣལ་འབྱོར་ཡོང་། །མ་རྟོགས་འགྲོ་ལ་སྙིང་རྗེ་སྐྱེས་ཙ་ན། །ཕན་སེམས་ངང་ངམ་ཤུགས་ཀྱིས་སྐྱེ་བར་འགྱུར། །སྟོང་ཉིད་སྙིང་རྗེ་གཉིས་པོ་འབྱོངས་ཙ་ན། །སྲིད་ཞིའི་མཐའ་ལ་མི་གནས་སངས་རྒྱས་འགྱུར། །ཆོས་ཀྱི་སྙིང་བོ་སྟོང་ཉིད་སྙིང་རྗེ་ཡིན། །སྙིང་བོ་འདི་གཉིས་རྒྱུན་དུ་ཉམས་སུ་ལོངས། །ཞེས་པ་འདི་ནི་སློབ་བུ་བསྟན་འཛིན་འགྱུར་མེད་ལ་གདམས་པའོ། ། ་འཇིག་རྟེན་པ་རྣམས་ཕན་ཞིག་འདོགས་པ་ལ། །ལྷ་ཟེར་གནོད་པ་བྱེད་ལ་འདྲེ་ཟེར་བཞིན། །སེམས་ཅན་རྣམས་ཀྱིས་རང་ལ་ཕན་འདོགས་པས། །ཐམས་ཅད་ལྷ་ཡིན་སྙམ་དུ་དག་སྣང་སྦྱོངས། །གནོད་པ་བྱས་ཀྱང་བཟོད་པ་བསྒོམས་གྱུར་ན། །ཚེ་འདིར་གཏམ་སྙན་ཐོས་ཤིང་ལྷ་མིས་བཀུར། །ཕྱི་མར་མཚན་དཔེས་བརྒྱན་པའི་ལུས་ཐོབ་འགྱུར། །གནོད་མིན་ཕན་ཐོགས་ཡིན་སོམས་དག་སྣང་སྦྱོངས། །ཆོས་ཀུན་རྣམ་པ་བཟང་ངན་ལྟར་སྣང་ཡང་། །ངོ་བོ་སྟོང་ཉིད་ངང་ལ་བཟང་ངན་མཉམ། །མཉམ་པར་མ་ཟད་མི་བཟང་གཅིག་ཀྱང་མེད། །བཟང་ངན་མ་འབྱེད་608

ཀུན་ལ་དག་སྣང་སྦྱོངས། །སྣང་ཚད་མེ་ལོང་བལྟས་ན་དེ་འདྲ་མཐོང་། །མེ་ལོང་སྐྱོན་མིན་རང་སྐྱོན་ཤར་བ་བཞིན། །གཞན་སྐྱོན་མཐོང་བ་རང་གི་སྐྱོན་ཡིན་པས། །གཞན་སྐྱོན་མ་ཡིན་སྙམ་དུ་དག་སྣང་སྦྱོངས། །ལོག་ལྟ་བྱས་ན་ལྷ་ཡང་བདུད་དུ་འབབ། །དག་སྣང་ཆེ་ན་བདུད་ཀྱང་ལྷ་རུ་འགྱུར། །དེ་ཕྱིར་བཟང་ངན་སྣང་བ་གང་ལ་ཡང་། །ལོག་ལྟ་མ་བྱེད་ཕྱོགས་མེད་དག་སྣང་སྦྱོངས། །མདོར་ན་ཕྱི་སྣོད་དག་ཞིང་གཞལ་ཡས་ཁང་། །ནང་བཅུད་སེམས་ཅན་ལྷ་དང་ལྷ་མོར་མོས། །ཚུར་ལ་གང་སྦྱིན་ལྷ་ཡིས་གནང་བར་སྒོམས། །ཕར་ལ་བྱིན་ཚད་ལྷ་ལ་ཕུལ་བར་སོམས། །དེ་ལྟར་བྱས་ན་སྒྲིབ་དག་ཚོགས་རྫོགས་ནས། །སྐབས་ཤིག་གང་དུ་སྡོད་ཀྱང་དག་པའི་ཞིང་། །སུ་དང་འགྲོགས་ཀྱང་ལྷ་དང་ལྷ་མོར་འཆར། །ཅི་འདོད་དངོས་གྲུབ་ཐམས་ཅད་སྟེར་བར་འགྱུར། །ཞེས་པ་འདི་ནི་སློབ་བུ་བསོད་ནམས་སྙན་གྲགས་ལ་གདམས་པའོ། །སྙིགས་མའི་དུས་འདིར་རྒྱལ་བ་སྲས་བཅས་ཀྱིས། །བཟང་ངན་སྣ་ཚོགས་ཚུལ་བཟུང་འགྲོ་དོན་མཛད། །མངོན་ཤེས་མེད་པར་སངས་རྒྱས་སེམས་ཅན་ནི། །སུ་ཡིན་མི་ཤེས་སྙམ་དུ་དག་སྣང་སྦྱོངས། །སེམས་ཅན་རྣམས་ལ་མཐའ་ཡས་མུ་མེད་བཞིན། །སངས་རྒྱས་རྣམས་ཀྱིས་ཆོས་ཀྱང་གྲངས་མེད་གསུངས། །དེ་ཕྱིར་ཆོས་ལུགས་གྲུབ་མཐའ་མང་མཆིས་ཀྱང་། །སངས་རྒྱས་གསུང་609

ཡིན་སྙམ་དུ་དག་སྣང་སྦྱོངས། །མདོར་ན་མངོན་ཤེས་ཐོགས་མེད་མ་ཐོབ་བར། །གང་ལ་བརྙས་སྨོད་ཁྱད་གསོད་སུན་འབྱིན་དང་།།བཟང་ངན་འདོར་ལེན་གང་ཡང་མ་བྱེད་པར། །ཆོས་དང་གང་ཟག་ཡོངས་ལ་དག་སྣང་སྦྱོངས། །སྦྱངས་ན་སྡིག་སྒྲིབ་ཉེས་ལྟུང་ཀུན་འགག་ཅིང་། །ཁྱད་པར་ཆོས་སྤོང་ཉེས་པས་གོས་མི་འགྱུར། །མཆོག་དང་ཐུན་མོང་དངོས་གྲུབ་གང་བསྒྲུབས་ཀྱང་། །ཚེགས་མེད་འགྲུབ་པའི་གནད་ཅིག་འདི་ན་སྣང་། །དེ་ཕྱིར་ང་ཡི་རྗེས་འཇུག་བུ་སློབ་དང་། །གཞན་ཡང་ཆོས་པ་ཡོངས་ལ་སྙིང་གཏམ་ཏུ། །ཆོས་དང་གང་ཟག་ཡོངས་ལ་དག་སྣང་རང་། །སྦྱོངས་ཞེས་ཚོགས་དྲུག་རང་གྲོལ་གསོལ་བ་འདེབས། །ཞེས་པ་འདི་ནི་སློབ་མ་ཆོས་མཛད་ཡོངས་ལ་སྨྲས་པའོ། །བདེ་ལྡན་ཞིང་གི་ཆོས་སྐུ་སྣང་མཐའ་ཡས། །གངས་ཅན་ལྗོངས་འདིར་གདུའ་་བྱ་རྣམས་ཀྱི་ངོར། །ངུར་སྨྲིག་འཛིན་པའི་གར་གྱེས་རྣམ་རོལ་བ། །པཎ་ཆེན་བློ་བཟང་ཡེ་ཤེས་ཞལ་སྔ་ནས། །དབུས་གཙང་མངའ་རིས་བར་གྱི་གྲུབ་པའི་མཐའ། །ཀུན་ཀྱང་རྒྱལ་བསྟན་ཁོ་ན་ཡིན་པས་ན། །ཕྱོགས་ལྷུང་གདོན་གྱི་སྡང་ཤུགས་མ་མཛད་པར། །དག་སྣང་ནོར་བུའི་འོད་ཀྱིས་ཁྱབ་ན་ལེགས།།ཞེས་གསུངས་པ་ལྟར་ཆོས་ལུགས་ཐམས་ཅད་ལ། །རིས་སུ་མ་ཆད་ཕྱོགས་མེད་དག་སྣང་སྦྱོངས། །རང་ལུགས་འདི་བཟང་ཆོས་ལུགས་གཞན་610

རྣམས་ངན། །དེ་འཛིན་གང་ཟག་རྣམས་ཀྱང་གཏི་མུག་ཅེས། །སྨོད་པ་མདོ་ལས་གསུངས་པའི་ཆོས་སྤོང་ལས།།འབྲས་བུ་མི་བཟད་སྡུག་བསྔལ་བསྐྱེད་པའི་རྒྱུ། །ཡིན་ཕྱིར་སྲོག་ལ་བབ་ཀྱང་མ་བྱེད་ཅེས། །ཀུན་ལ་ཐལ་མོ་སྦྱར་ནས་གསོལ་བ་འདེབས། །ཞེས་པ་འདི་ཡང་སློབ་མ་ཡོངས་ལ་གདམས་པའོ། །ཆོས་ཀུན་གནས་ལུགས་སྟོང་ཉིད་དུ་མངོན་སུམ། །གཟིགས་པའི་བླ་མ་སྙིང་དབུས་སུ་བཞུགས་ཤིག །མཚན་ལྡན་བླ་མར་གསོལ་བ་རང་འདེབས་བཞིན། །ལུང་དང་རིགས་པས་ཡང་ཡང་དུ་དཔྱད་ཚེ། །རང་སེམས་འཁོར་འདས་ཆོས་ཀུན་གྱི་གནས་ལུགས། །ཡེ་སྟོང་རྩ་བྲལ་དངོས་མེད་དུ་རྟོགས་སོང་། །སྟོང་སང་ནམ་མཁའ་ལྟ་བུ་ཡི་ངང་ནས། །འཇོག་པའི་བྱ་བཏང་རྣལ་འབྱོར་ངའི་སྐྱིད་པ། །མཉམ་བཞག་ཐང་མ་ཕྱོགས་བཅུ་རུ་བརྡལ་བས། །སྡུག་བཅིར་འཆིང་བ་ལྷོད་གྲོལ་ལ་ལངས་སོང་། །བྱེང་རྨུགས་འཕྲོ་རྒོད་གཏན་མེད་དུ་སངས་ནས། །གསལ་འགྲིབ་མེད་པའི་མཉམ་བཞག་འདི་སྐྱིད་དོ། །ལྷག་མཐོང་ནམ་མཁའ་མཐའ་ནས་རང་ལངས་ཚེ། །ཉོན་མོངས་མུན་པ་སྡོད་དབང་ཞིག་མ་བྱུང་། །འོད་གསལ་ཉི་མ་སྙིང་དབུས་སུ་ཤར་ཚེ། །དགའ་བདེའི་དྲོད་ཀྱིས་ལུས་སེམས་ཀུན་ཁྱབ་བྱུང་། །རྗེས་ཐོབ་སྒྱུ་མའི་ཏིང་འཛིན་ལ་སྦྱངས་ཚེ། །ལས་འབྲས་མི་བསླུའི་ངེས་པ་ཞིག་རྙེད་སོང་། །དེ་ལྟར་མ་611

རྟོགས་ཉམ་ཐག་གི་འགྲོ་ལ། །སྔར་བས་ལྷག་པའི་སྙིང་རྗེ་ཞིག་སྐྱེས་བྱུང་། །སྟོང་ཉིད་སྙིང་རྗེའི་ཆང་གིས་རང་བཟི་ཚེ། །གླུ་དབྱངས་འདི་འདྲ་རང་ཤུགས་ཀྱིས་ཐོན་སོང་། །ཉམས་ལེན་བཟང་བོ་དེ་འདྲ་ཞིག་གྱིས་དང་། །ཉམས་རྟོགས་བཟང་བོ་རིམ་པ་བྱས་སྐྱེས་ཡོང་། །དེ་འདྲའི་གླུ་དབྱངས་སྙན་མོ་དེ་འཐེན་མཁན། །བྱ་བཏང་ཚོགས་དྲུག་རང་གྲོལ་ཁོ་ཡིན་སྣང་། །ཞེས་པ་འདི་ནི་རང་གི་ཉམས་ལ་ཤར་ཚེ་སྐལ་ལྡན་གྱི་སློབ་བུ་སྨན་བླ་བསྟན་འཛིན་ལ་གདམས་པའོ། །དད་པ་ནོར་བུ་རིན་པོ་ཆེར། །དགོས་འདོད་ཐམས་ཅད་འབྱུང་བར་འགྱུར། །གཏོང་བ་བཙུན་མོ་རིན་པོ་ཆེས། །ཟས་ནོར་ལོངས་སྤྱོད་གང་འདོད་སྟེར། །ཚུལ་ཁྲིམས་འཁོར་ལོ་རིན་པོ་ཆེ། །མངོན་མཐོ་ངེས་ལེགས་གནས་རྣམས་འཁོར། །ཐོས་པ་བློན་པོ་རིན་པོ་ཆེས། །བླང་དོར་གནས་རྣམས་གསལ་བར་སྟོན། །ཁྲེལ་ཡོད་གླང་བོ་རིན་པོ་ཆེས། །བཟང་ངན་ཐམས་ཅད་གོང་དུ་ཁུར། །ངོ་ཚ་རྟ་མཆོག་རིན་པོ་ཆེས། །རང་གཞན་བདེ་བའི་གནས་སུ་སྐྱེལ། །ཤེས་རབ་དམག་དཔོན་རིན་པོ་ཆེས། །ལོག་རྟོག་དགྲ་ཡི་གཡུལ་ངོ་འཇོམས། །སྟོན་པ་འཁོར་ལོས་སྒྱུར་རྒྱལ་གྱི། །ཆོས་ཀྱི་རྒྱལ་སྲིད་འཛིན་པའི་བུ། །འཕགས་ནོར་རྒྱལ་སྲིད་སྣ་བདུན་འདི། །མེད་ན་རྒྱལ་ས་མི་ཟིན་པས། །འཕགས་པའི་མཛོད་ནས་ལེགས་ཐོན་པའི། །ངོ་མཚར་རྒྱལ་སྲིད་སྣ་བདུན་འདི། །ཆོས་པ་བཟང་བོའི་ཕྱག་བརྒྱུད་612

ནས། །ད་ལྟ་བདག་གི་ལག་ཏུ་བྱུང་། །ད་ནི་སྐལ་ལྡན་སློབ་བུ་ལ། །འཕངས་པ་མེད་པར་སྟེར་བར་བྱ། །ཆོས་ཀྱི་རྒྱལ་སྲིད་སྐྱོང་འདོད་ན། །འདི་རྣམས་རྟག་ཏུ་བསྟེན་པར་མཛོད། །ཅེས་པ་འདི་ནི་སྤུ་གྲེངས་བཤད་འཕེལ་གླིང་གི་སྐལ་ལྡན་སློབ་བུ་དབུ་མཛད་བློ་བཟང་དར་རྒྱས་ལ་གདམས་པའོ། །སེམས(དྲི་མེད་བཤགས་རྒྱུད་ལག།)ཀྱི་རང་བཞིན་ཆོས་དབྱེངས་ནམ་་་་མཁའ་ཆེ། །ཆོས་རྣམས་རྣམ་དག་ཡེ་ནས་འོད་གསལ་ཞིང་། །རྣལ་འབྱོར་ཉིད་དབྱིངས་སྨྲ་བསམ་ལས་འདས་པ། །མཉམ་ཉིད་བྱང་ཆུབ་སེམས་ལ་རྟག་ཏུ་འདུད། །སེམས(སློབ་དཔོན་དགའ་རབ་རྡོ་རྗེས།)ཀྱི་རང་བཞིན་ཡེ་ནས་སངས་རྒྱས་ཏེ། །སེམས་ལ་སྐྱེ་འགག་མེད་པས་ནམ་མཁའ་འདྲ། །ཆོས་ཀུན་མཉམ་ཉིད་ཡང་དག་དོན་རྟོགས་ནས། །དེ་ཉིད་མ་བཙལ་བཞག་ན་སྒོམ་པ་ཡིན། །སེམས(ཏེ་ལོ་བས།)ནི་ནམ་མཁའ་བསམ་པའི་ཡུལ་ལས་འདས། །དེ་ཡི་ངང་ལ་གཏང་བཞག་མེད་པར་གློད། །སེམས་ལ་གཏད་མེད་ཕྱག་རྒྱ་ཆེན་པོ་ཡིན། །དེ་ལ་གོམས་པ་བླ་མེད་འབྲས་བུ་ཡིན། །འཛིན(ཀུན་མཨོ་ཀློང་ཆེན་རབ་འབྱམས་པས།)པས་མ་བཅིངས་གཟུང་བའི་ཡུལ་ལས་འདས། །དམིགས་གཏད་ཆོས་མེད་ཧར་སངས་རྒྱ་ཡན་པ། །མ་ཡེངས་དྲན་པ་ཟད་པའི་དགོངས་་པ་ནི། །མཁའ་ལྟར་ཕྱལ་ཡས་སྒོམ་དང་མི་བསྒོམ་མེད། །བསྒོམ(སློབ་དཔོན་བཻ་རོ་ཙ་ནས།)དུ་མེད་པའི་ཆོས་དབྱིངས་ཆེན་པོ་ལ། །བསམ་དུ་མེད་པའི་རིག་པ་མ་ཡེངས་ཞོག །ཡུལ(བླ་མ་613

གསེར་གླིང་པས།)དང་ཡུལ་གྱི་ཆོས་ཉིད་མ་མཆིས་ཀྱང་། །བླང་དོར་ཀུན་བྲལ་སྤྲོས་དང་བྲལ་བ་ཡི། །གཉུག་མའི་ངང་དུ་བློ་གྲོས་མ་བཅོས་པ། །ལྷན་ནེར་གནས་ན་སྐྱེས་བུ་ཆེན་པོར་གྱུར། །ས་ལེ་སང་ངེ་ཏྲིག(མཁས་གྲུབ་རཱགཨགགྱེའི་ཞལ་ནས།)གེ་རྗེན་ནེ་བ། །སྤྲིན་མེད་ནམ་མཁའ་དྭངས་པའི་དཀྱིལ་འདྲ་བ། །འདི་ནི་མོས་གུས་ཕྱག་རྒྱ་ཆེན་པོ་ཡིན། །མ་ཡེངས་རང་ངོ་ལྟོས་དང་ཨེ་མ་ཧོ། །ཞེས་པ་འདི་ནི་དད་གུས་ཆེ་བའི་སློབ་མ་བློ་བཟང་རིན་ཆེན་ལ་གདམས་པའོ། །སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། །འདས(རིགཔ་གཅེར་མཐོང་ལས།)པའི་རྟོག་པ་རྗེས་མེད་ཡལ་ནས་སངས། །མ་འོངས་རྟོག་པ་མ་སྐྱེས་ས་ལེ་བ། །ད་ལྟ་བཟོ་མེད་རང་ལུགས་གནས་པའི་དུས། །ཐ་ལ་་ལ་རང་གི་དུས་ཀྱི་ཤེས་པ་ལ། །རིག་པ་མ་ཡེངས་ཅེར་གྱིས་བལྟས་པའི་ཚེ། །བལྟས་པས་མཐོང་རྒྱུ་མེད་པའི་ས་ལེ་བ།།རིག་པ་མངོན་སུམ་རྗེན་ནེ་ཏྲིག་གེ་བ། །རྟག་པ་མ་ཡིན་ཅིར་ཡང་གྲུབ་པ་མེད། །ཆད་པ་མ་ཡིན་ས་ལེར་ཧྲིག་གེར་གསལ། །གཅིག་ཏུ་མ་ཡིན་དུ་མར་རིག་ཅིང་གསལ། །དུ་མ་མ་ཡིན་དབྱེར་མེད་རོ་གཅིག་པ། །གཞན་ན་མེད་དེ་རང་རིག་འདི་ཉིད་དོ། །དངོས་གཞིའི་གནས་་ལུགས་དོན་གྱི་ངོ་སྤྲོད་དོ། །འདི་ལ་སྐུ་གསུམ་དབྱེར་མེད་ཅི་ཡང་614

ཚང་། །ཅི་ཡང་མ་གྲུབ་སྟོང་བ་ཆོས་ཀྱི་སྐུ། །སྟོང་བའི་རང་མདངས་གསལ་བ་ལོངས་སྐུ་ཡིན། །འགག་མེད་ཅིར་ཡང་འཆར་བ་སྤྲུལ་བའི་སྐུ། །གསུམ་ཀ་གཅིག་ཏུ་ཚང་བ་ངོ་བོ་ཡིན། །འདི་ཉིད་མངོན་སུམ་མཛུབ་བཙུགས་ངོ་སྤྲོད་ན། །ད་ལྟའི་རང་གི་ཤེས་པ་འདི་ཀ་ཡིན། །མ་བཅོས་རང་གསལ་འདི་ཀ་ཡིན་པ་ལ། །སེམས་ངོ་མ་མཐོང་བྱ་བ་ཅི་ལ་ཟེར། །འདི་ལ་བསྒོམ་རྒྱུ་ཅི་ཡང་མེད་པ་ལ། །བསྒོམས་པས་མ་བྱུང་བྱ་བ་ཅི་ལ་ཟེར། །གསལ་རིག་སྟོང་གསུམ་དབྱེར་མེད་གཅིག་པ་ལ། །བསྒྲུབས་པས་མ་འགྲུབ་བྱ་བ་ཅི་ལ་ཟེར།།ཞེས་རིག་པ་གཅེར་མཐོང་གི་ངོ་སྤྲོད་ཟབ་མོ་འདི་ནི་ཨོ་རྒྱན་ཆེན་པོས་གསུངས་པ་བཞིན་ཇོ་མོ་ཆོས་རྒྱལ་སྒྲོལ་མ་ལ་གདམས་པའོ། ། ་ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །གཟུགས་སྐུ་འཇའ་ཚོན་བཞིན་དུ་སོ་སོར་འབྱུང་། །ཐབས་དང་ཤེས་རབ་མཆོག་ལ་མངའ་བརྙེས་པའི། །རིགས་ལྔ་བདེ་བར་གཤེགས་ལ་གུས་པས་འདུད། །ནམ()ལོཔས།)མཁའི་རང་བཞིན་གང་གིས་གང་ལ་བརྟེན། །རང་སེམས་ཕྱག་རྒྱ་ཆེ་ལ་བརྟེན་ཡུལ་མེད། །བཅིངས་པ་གློད་ན་གྲོལ་བར་ཐེ་ཚོམ་མེད། །མ་བཅོས་གཉུག་མའི་ངང་ལ་གློད་ལ་ཞོག །མི(མཁའ་འགྲོ་སྙིང་ཐིག་ལས།)འགྱུར་བརྟན་པ་རི་བོ་བཞིན་དུ་ཞོག །མི་གཡོ་དྭངས་པ་རྒྱ་མཚོ་བཞིན་དུ་ཞོག །ཡངས་དོག་བྲལ་བ་ནམ་མཁའ་བཞིན་དུ་ཞོག །གང་ལྟར་གནས་ཀྱང་རིག་པའི་615

ངང་ཡིན་ཞོག །གང་ལྟར་ཤར་ཡང་རིག་པའི་གདངས་ཡིན་ཞོག །འཕྲོ་ནས་རང་རིག་དྭངས་སང་ཕྱེས་པར་ཞོག །ཇི་ལྟར་བྱ་རྣམས་གང་དུ་འཕུར་ན་ཡང་། །མཁའ་ལས་མ་འདས་དེ་བཞིན་རིག་པའི་ངང་། །ཆོས་རྣམས་རང་གསལ་གཡོ་བ་མེད་པར་ཞོག །སྣང(མཁས་གྲུབ་ཁྱུང་བོས།)སྲིད་རང་གྲོལ་སྒྱུ་མ་རྨི་ལམ་བཞིན། །བདེ་བ་ཆེན་པོ་རྒྱུན་ཆད་མེད་པའི་ཉམས། །ཡིད་ལ་བྱར་མེད་སྟོང་གསལ་ནམ་མཁའི་ངང་། །བདེ་ཆེན་ཕྱག་རྒྱ་ཆེན་པོའི་བཀྲ་ཤིས་ཤོག །ཅེས་པ་འདི་ནི་ཇོ་མོ་ཀུན་དགའ་ཆོས་སྐྱིད་ལ་གདམས་པའོ། །ཨེ་མ(དྭགས་པོ་ལྷ་རྗེས།)རང་རིག་ཡེ་ཤེས་སྐྱོང་འདོད་ན། །རས་བལ་བཞིན་དུ་ཤེས་པ་གློད་ལ་ཞོག །མ་བཅོས་བཞག་པས་སེམས་ནི་སངས་རྒྱས་ཉིད། །བཅོས་མའི་སེམས་ནི་རྒྱལ་བའི་དགོངས་པ་མིན། །མ་བཅོས(གླིང་ཆེན་རས་པས།)སོ་མར་བཞག་ན་རྟོགས་པ་འཆར། །ཆུ་བོའི་རྒྱུན་བཞིན་བསྒོམས་ན་ཡོངས་ཀྱང་འཆར། །དམིགས་གཏད་མཚན་མ་ཐམས་ཅད་ཡོངས་སྒོངས་ལ། །རྟག་ཏུ་མཉམ་པར་ཞོག་དང་རྣལ་འབྱོར་པ། །བསམ་དང་བསམ(སཱ་ར་ཧས།)བྱ་ཐམས་ཅད་དོར་ནས་སུ། །ཇི་ལྟར་བུ་ཆུང་ལྷུག་པར་གནས་པ་བཞིན། །བླ་མའི་ལུང་ལ་བསྒྲིམས་ཏེ་གུས་འབད་ན།།ལྷན་ཅིག་སྐྱེས་་པ་འབྱུང་བར་ཇེ་ཚོམ་མེད།།འདི་ལྟར(ཨོརྒྱན་ཆེན་པོས།)ཡིད་ཀྱི་ཡུལ་དུ་འགྱུ་བ་ཡི། །ཉོན་མོངས་དུག་ལྔའི་རྟོག་པ་ཅི་ཤར་ཡང་། །སྔོན་616

བསུ་རྗེས་གཅོད་བློ་ཡིས་བཅོས་མི་བྱ། །འགྱུ་བ་རང་སར་བཞག་པས་ཆོས་སྐུར་གྲོལ། །མ་བསམ(ཀློང་ཆེན་རབ་འབྱམས་པས།)མ་དཔྱད་གདལ་བ་ཆེན་པོའི་གཞི། །དབྱེངས་ལས་མ་གཡོས་ཆོས་སྐུ་རང་མལ་ལམ། །རང་རིག་དྲི་མེད་མངོན་གྱུར་འབྲས་བུའི་ངང་། །རང་བྱུང་རིག་པ་འགྱུར་མེད་ཟང་ཐལ་ལེ། །ཞེས་པ་འདི་ཇོ་མོ་ཡེ་ཤེས་སྒོལ་མ་ལ་གདམས་པའོ། །སྣང་སྟོང་སྒྱུ་མའི་གར་མཁན། །དྲིན་ཅན་བླ་མའི་ཞབས་ལ། །རྨི་ལམ་ལྟར་སྣང་སློབ་མས། །སྣང་སྟོང་ལུས་ཀྱིས་ཕྱག་འཚལ། །མཁྲིས་ནད་ཅན་གྱི་མིག་ལ། །དུང་དཀར་སེར་བོར་འཆར་ཡང་། །སྨན་པའི་སྨན་གྱེས་སྦྱངས་ཚེ། །དུང་དཀར་རང་མདོག་མཐོང་ཡོང་། །མ་རིག་དབང་གིས་ཆོས་ཀུན། །ཚུགས་ཐུབ་བདེན་པར་འཆར་ཡང་། །བླ་མའི་གདམས་པས་དཔྱད་ཚེ། །སྟོང་གསལ་རྗེན་པར་འཆར་རོ། །ཚ་གྲང་རྒྱུ་རྐྱེན་རྟེན་འབྲེལ། །ཚོགས་ལས་འཇའ་ཚོན་རི་མོ། །མདུན་གྱི་བར་སྣང་ཁམས་སུ། །འཆར་ལ་ལྟད་མོ་ལྟོས་དང་། །རྒྱུ་རྐྱེན་ཆ་ཤས་རྟེན་འབྲེལ། །ཚོགས་ལས་འཁོར་འདས་ཆོས་ཀུན། །འོ་སྐོལ་རྣམས་ཀྱི་སྣང་ངོར། །འཆར་ལ་ལྟད་མོ་ལྟོས་དང་། །ཆོས་རྣམས་རང་བཞིན་སྟོང་བར། །ཤེས་པས་རྟག་མཐའ་སེལ་ཞིང་། །སྟོང་བཞིན་སྣང་བས་ཆད་མཐའ། །སེལ་བ་ངོ་མཚར་ཆེ་ཡང་། །སྟོང་ཉིད་གཤིས་ལ་བལྟས་ཚེ། །འགག་མེད་ཅིར་617

ཡང་སྣང་བས། །སྟོང་ཉིད་རང་གིས་ཆད་མཐའ། །སེལ་བ་ལྟད་མོ་ལྟོས་དང་། །སྣང་ཙམ་སྒྱུ་མའི་རོལ་བར། །ཤེས་པས་ཨ་འཐས་་ཞིག་པས། །སྣང་བ་རང་གིས་རྟག་མཐའ། །སེལ་ལ་ལྟད་མོ་ལྟོས་དང་། །སྣང་བ་སྟོང་བའི་རྒྱུ་དང་། །སྟོང་བ་དེ་འབྲས་ཡིན་པས། །སྣང་བའི་ཐོག་ནས་སྟོང་བ། །རྙེད་ལ་ལྟད་མོ་ལྟོས་དང་། །སྟོང་བ་སྣང་བའི་རྒྱུ་དང་། །སྣང་བ་དེའི་འབྲས་ཡིན་པས། །སྟོང་བའི་ངང་ལས་སྣང་བ། །འཆར་ལ་ལྟད་མོ་ལྟོས་དང་། །སྣང་དང་སྟོང་བ་གཉིས་ཀ །ཕན་ཚུན་རྒྱུ་འབྲས་འགྲོ་ཞིང་། །འགལ་མེད་གྲོགས་སུ་འཆར་བས། །ངོ་མཚར་འདི་ལ་གཟིགས་དང་། །མདོར་ན་ཆོས་རྣམས་མ་ལུས། །མིང་གིས་ཕར་བཏགས་མ་གཏོགས། །དོན་ལ་གྲུབ་པ་མེད་པས།།སྐྱེ་འཆི་ཡ་ང་མི་དགོས། །ཞེས་པ་འདི་ནི་སློབ་བུ་བསྟན་འཛིན་རབ་རྒྱས་ལ་བྱ་བཏང་ཚོགས་དྲུག་རང་གྲོལ་གྱིས་སྨྲས་པའོ། །བླ་མར་མོས་གུས་ཀྱི་བདག་པོ། །སྐྱོན་རྟོག་ལོག་ལྟ་ལ་ལྟོས་དང་། །མཆེད་ལྕམ་དམ་ཚིག་གི་བདག་པོ།།ངན་ཤགས་ལྐོག་ལབ་ལ་ལྟོས་དང་། །སེམས་རྒྱུད་འདུལ་མཁན་གྱི་བདག་པོ། །ཞེ་རྒྱུད་གྱོང་ཚུལ་ལ་ལྟོས་དང་། །རི་ལ་སྡོད་མཁན་གྱེ་བདག་པོ། །གྲོང་དུ་རྒྱུག་ཚུལ་ལ་ལྟོས་དང་། །དག་སྣང་ཕྱོགས་མེད་ཀྱི་བདག་པོ། །གྲུབ་མཐའི་ཕྱོགས་རིས་ལ་ལྟོས་དང་། །ཚེ་འདི་བློས་བཏང་གི་བདག་པོ། །བློ་རྒྱ་ཆེ་ཚུལ་ལ་ལྟོས་དང་། །ཆགས་མེད་ཞེན་མེད་ཀྱི་བདག་618

པོ། །ཟས་ནོར་ཆགས་ཞེན་ལ་ལྟོས་དང་། །དཀའ་ཐུབ་བཅུད་ལེན་གྱི་བདག་པོ། །སྒོ་ཁའི་དྲི་ཆེན་ལ་ལྟོས་དང་། །རས་གོས་རྐྱང་གཅིག་གི་བདག་པོ། །མལ་སའི་ཐུལ་བ་ལ་ལྟོས་དང་། །ཐིག་ལེ་ཡར་འདྲེན་གྱི་བདག་པོ། །ཨ་ནེའི་གྲོད་ཁོག་ལ་ལྟོས་དང་། །གྲུབ་ཐོབ་ཆང་འཐུང་གི་བདག་པོ། །བཟི་ནས་འགྱེལ་ཚུལ་ལ་ལྟོས་དང་། །ཞེསཔ་འདི་ཡང་སེམས་ལ་ཤར་བ་ལྟར་སློབ་བུ་།རྨ་ཚེ་བརྟན་ལ་གདམས་པའོ། །མི་རྟག་སྒོམ་མཁན་གྱི་བདག་པོ། །རྟག་འཛིན་ཆེ་ཚུལ་ལ་ལྟོས་དང་། །ཞེན་ལོག་ངེས་འབྱུང་གི་བདག་པོ། །ནོར་གྱི་གསོག་འཇོག་ལ་ལྟོས་དང་། །བྱམས་དང་སྙིང་རྗེ་ཡི་བདག་པོ། །ཆགས་སྡང་ཆེ་ཚུལ་ལ་ལྟོས་དང་། །གཞན་ཕན་བྱང་སེམས་ཀྱི་བདག་པོ། །ཕན་འདོགས་མེད་ཚུལ་ལ་ལྟོས་དང་། །ཟས་ནོར་སྦྱིན་གཏོང་གི་བདག་པོ། །རྒྱུད་ཀྱི་སེར་སྣ་ལ་ལྟོས་དང་། །ཚུལ་ཁྲིམས་རྣམ་དག་གི་བདག་པོ། །ནང་གི་གཡོ་སྒྱུ་ལ་ལྟོས་དང་། །ཁྲོ་མེད་བཟོད་པ་ཡི་བདག་པོ། །ཚིག་ངག་སྨྲ་ཚུལ་ལ་ལྟོས་དང་། །ཡེངས་མེད་བརྩོན་འགྲུས་ཀྱི་བདག་པོ། །ནངས་ནུབ་ཉལ་ཚུལ་ལ་ལྟོས་དང་། །རྟོག་མེད་ཏིང་འཛིན་གྱི་བདག་པོ། །ཆད་མེད་རྣམ་རྟོག་ལ་ལྟོས་དང་། །བདག་མེད་ཤེས་རབ་ཀྱི་བདག་པོ། །བདག་འཛིན་ཆེ་ཚུལ་ལ་ལྟོས་དང་། །བསྐྱེད་རིམ་གསལ་སྣང་གི་བདག་པོ། །ཐ་མལ་སྣང་ཞེན་ལ་ལྟོས་དང་། །རྫོགས་རིམ་འོད་གསལ་གྱི་བདག་པོ། །གཏི་མུག་ཆེ་ཚུལ་ལ་619

ལྟོས་དང་། །འགྲོ་བ་གཞན་དོན་གྱི་བདག་པོ། །རང་དོན་སྒྲུབ་ཚུལ་ལ་ལྟོས་དང་། །ཞེས་པ་འདི་ཡང་སེམས་ལ་ཤར་བ་ལྟར་སློབ་བུ་སྐལ་བཟང་ཕུན་ཚོགས་ལ་སྨྲས་པའོ། །དྲན་ཤེས་སོ་བ་ལ་བཞག་ན། །ཆགས་སྡང་བདུད་ཀྱི་རྐུན་པོ་ཡོང་། །བསམ་བློ་ཚེ་འདིར་ཤོར་བ་ལ། །ཡ་མཚན་གྲུབ་རྟགས་འོང་བ་མེད། །མོས་གུས་མེད་པའི་སློབ་མ་ལ། །བླ་མའི་བྱིན་རླབས་འཇུག་མི་འགྱུར། །སྙིང་རུས་སྡུག་བསྲན་ཆུང་བ་ཡིས ཆོས་མགོ་མཐའ་རུ་ཐོན་མི་སྲིད། །སྡོད་མ་ཚུགས་པའི་ཆོས་པ་ལ། །བྱ་བཏང་སྒོམ་ཆེན་ཡོང་བ་མེད། །ལྟོ་གདུང་ནན་ཏན་ཆེ་བ་ལ། །རི་ཁྲོད་པ་ཞིག་ག་ནས་འོང་། །སེར་སྣ་ཅན་གྱི་གང་ཟག་ལ། །གཏམ་སྙན་གྲགས་པ་འོང་བ་དཀའ། །སྙིང་རྗེ་མེད་པའི་ཆོས་པ་ལ། །འགྲོ་དོན་སྐུ་བསོད་རྒྱས་པ་མེད། །ཞེན་པ་ནང་ནས་མ་ལོག་ན། །ཚེ་འདིའི་འཁྲི་བ་ཆོད་མི་འགྱུར། །རི་ཁྲོད་དབེན་པ་མ་བསྙེགས་ན། །གོང་མའི་རྣམ་ཐར་ཟིན་མི་འགྱུར། །སྙིང་རུས་ཞེ་བཅད་མ་བྱས་ན། །སྒྲུབ་པ་མཐའ་རུ་འཁྱོལ་བ་མེད། །ངོ་སྲུང་ཐག་པ་མ་བཅད་ན། །གཡེང་བས་ཁྱེར་ནས་ཆོས་མི་འོང་། །གྲོས་ཕུགས་ལྷ་ལ་མ་གཏད་ན། །བདུད་ཀྱི་བར་ཆད་འབྱུང་ཉེན་ཡོད། །འགྲོ་དོན་བྱ་བར་སྔས་སོང་ན། །བྱེན་རླབས་ཚན་ཁ་རྡོལ་མི་འགྱུར། །སྙིང་རྗེའི་རྒྱ་མཚོ་མ་འཁྱིལ་ན། །གདུལ་བྱའི་ཉ་མོ་འཁྱུ་བ་མེད། །ཅི་བྱས་620

ཆོས་བརྒྱད་དབང་སོང་ན། །མི་དགེ་དུག་སྦྱོར་མེ་ཏོག་རྒྱས། །ཚེ་འདི་རྨང་ནས་མ་བཤིག་ན། །ཆོས་བརྒྱད་མཁར་ལ་འགྱེལ་དུས་མེད། །དགོས་མེད་ཆུང་མར་མ་ཐོབ་ན། །འདི་ལ་འདི་དགོས་ཟད་པ་མེད། །ནོར་རྫས་རླུང་ལ་མ་བསྐུར་ན། །གཟུང་འཛིན་སྒོག་ལས་ཐར་དུས་མེད། །ཉེ་རིང་ཆགས་སྡང་མ་སྤངས་ན། །ཆོས་པའི་མིང་ཡང་ཐོགས་དོན་མེད། །ཉམས་ལེན་སོ་ནམ་མ་བྱས་ན། །སྐུ་གསུམ་སྟོན་ཐོག་འབྱུང་མི་འགྱུར། །ཞེས་པ་འདི་ནི་སྐལ་ལྡན་སྙིང་གི་སློབ་བུ་བློ་བཟང་ཆོས་གྲགས་ལ་གདམས་པའོ། ། ་དེང་སང་བསྐལ་པ་སྙིགས་དུས་འདིར། །ཆོས་དང་མཐུན་པའི་གང་ཟག་དཀོན། །ཚེ་འདིའི་དབང་སོང་ཆོས་པ་དེ། །བཀུར་ན་གཞན་ལ་ཁྱད་དུ་གསོད། །མ་བཀུར་ཙ་ན་སྡུག་ཡུས་ཀྱིས། །གཞན་ལ་སྐུར་བ་ཐེབས་ཚད་འདེབས། །རྟོགས་ལྡན་གཟའ་གཏད་མེད་ཅེས་ཟེར། །ཆགས་སྡང་ཡུལ་ལ་གཟའ་གཏད་ཆེ། །ཆོས་རྣམས་སྒྱུ་མ་རྨི་ལམ་ཟེར། །རྨི་ལམ་ལ་ཡང་བཟང་ངན་འབྱེད། །ཅིར་སྣང་སེམས་ཀྱི་ཆོ་འཕྲུལ་ཟེར། །རྙེད་བཀུར་བདུད་ཀྱི་ཕྱེ་ལ་དགའ། །མཉམ་བཞག་རྗེས་ཐོབ་གཉིས་མེད་ཟེར། །འཇིག་རྟེན་ཆོས་བརྒྱད་ལྷག་པར་འཕེལ། །འགྲོ་དོན་དུས་ལ་བབ་ཅེས་ཟེར། །རང་གི་དོན་ལ་སྔར་བས་རེམ། །ཟས་ནོར་སྦྱིན་པར་གཏོང་ཞེས་ཟེར། །གཉེན་སོགས་ལན་རེ་ལོན་ལ་སྟེར། །དགེ་སྡིག་འདོར་ལེན་མི་དགོས་621

ཟེར། །ཟས་ལ་བཟང་ངན་འདོར་ལེན་དགོས། །ནམ་ཞིག་ཤི་ན་འཚང་རྒྱ་ཟེར། །འཆི་ཁར་ཚེ་འདིར་ཤི་སྤར་འཐམ། །ཅིར་སྣང་སངས་རྒྱས་ཞིང་ཡིན་ཟེར། །འཆི་དུས་འཁྲུལ་ནས་ལྡབ་ལྡིབ་ལབ། །དེ་འདྲའི་ཆོས་པ་ཕལ་ཆེར་དེ། །བདུད་ཀྱི་ཞགས་པས་ཐེབས་པ་ཡིན། །སྙིང་ནས་ཆོས་ཤིག་བྱེད་སྙམ་ན། །དེ་འདྲ་ནམ་ཡང་མ་བྱེད་ཅིག །བསྟེན་ན་མཚན་ལྡན་བླ་མ་སྟེན། །འགྲོགས་ན་ཆོས་མཐུན་གྲོགས་དང་འགྲོགས། །བསྲུང་ན་དམ་ཚིག་སྡོམ་པ་་སྲུངས། །སྤོང་ན་མི་དགེའི་སྡིག་པ་སྤོངས། །བྱེད་ན་དམ་པའི་ལྷ་ཆོས་གྱེས། །གཏོང་ན་ཚེ་འདི་བློ་ཡིས་ཐོངས། །འདུག་ན་རི་ཁྲོད་དབེན་པར་སྡོད། །བསྒོམ་ན་བླ་མའི་གདམས་ངག་སྒོམས། །འདུལ་ན་བདག་འཛིན་ཉོན་མོངས་ཐུལ། །སྐྱོང་ན་སྙིང་རྗེ་འགྲོ་ཀུན་སྐྱོངས། །སྒོལ་ན་འཁོར་བའི་ཕ་རོལ་སྒོལ། །བསྙེག་ན་རྒྱལ་བའི་གོ་འཕང་སྙོགས། །ཞེས་པ་འདི་ནི་སློབ་བུ་དགེ་སློང་རྒན་པ་བློ་བཟང་ཚེ་རིང་ལ་གདམས་པའོ། །བླ་མའི་བྱེན་རླབས་ཀྱིས་སེམས་ལ། །སྟོང་ཉིད་ནམ་མཁའ་རང་ལངས་བྱུང་། །རྒྱ་བསྐྱེད་དཔངས་བསྟོད་ཡང་མ་དགོས། །གུ་ཡངས་ཁྱབ་གདལ་ལ་ལངས་སོང་། །ཤེས་རབ་ཡངས་པོ་ཡི་མིག་འབུར། །སྔར་ལས་ཆེས་ཆེར་དུ་གསལ་བྱུང་། །གཞུང་ལུགས་རབ་འབྱམས་ཀྱི་ཐང་ལ། །བལྟས་པས་སྣ་ཚོགས་ཤིག་མཐོང་སོང་། །622

ཉོན་མོངས་རྣམ་རྟོག་སྤྲིན་དག་ནས། །གསལ་སྟོང་རྗེན་པ་ལ་ཐུག་བྱུང་། །སྟོང་གསལ་མཁའ་དབྱེངས་ནས་ཤུགས་ཀྱིས། །སྙིང་རྗེའི་ཉི་མ་ཡང་ཤར་སོང་། །ཕན་སེམས་འོད་ཟེར་གྱིས་འགྲོ་བའི། །ས་གཞི་ཐམས་ཅད་ལ་ཁྱབ་བྱུང་། །ལེགས་བཤད་ཚ་ཟེར་གྱིས་སློབ་བུའི། །བློ་གྲོས་པདྨོ་ཁ་ཕྱེ་བས། །ཉམས་རྟོགས་ཡོན་ཏན་གྱི་བཅུད་བཟང་། །ཟིལ་མངར་ཞིམ་པོ་ཡང་འཁྱིལ་བྱུང་། །སྐལ་བཟང་བུང་བ་ཡང་འདུས་ནས། །སྙན་གྲགས་དར་དིར་རང་བསྒྲགས་སོང་། །སྟོང་ཉིད་སྙིང་རྗེ་ཡི་རྟ་བཟང་། །ཅང་ཤེས་ཤུགས་ཅན་གྱི་གོང་ནས། །ལྷག་བསམ་གོམ་འགྲོས་རང་བྱེད་བཞིན། །ཕྱོགས་མེད་འགྲོ་དོན་ལ་ཆས་འགྲོ། །རྣལ་འབྱོར་མགྲིན་པ་ཡི་ལམ་ནས། །སྐྱིད་པའི་རྒྱང་གླུ་དེ་ཐལ་སོང་། །ཉམས་ལེན་དེ་འདྲ་ཞིག་གྱིས་དང་།།ཉམས་རྟོགས་ཉི་མ་ཞིག་ཤར་ཡོང་། །ཞེས་པ་འདི་ནི་རང་གི་ཉམས་ལ་ཤར་བ་ལྟར་དད་གཏོང་བློ་གྲོས་ཆེ་བའི་ལྷ་རྗེ་ཀུན་དགའ་ལ་གདམས་པའོ། །མཉམ་མེད་ཐུབ་དབང་རྩ་བའི་བླ་མ་སོགས། །དངོས་བརྒྱུད་བླ་མ་རྣམས་ལ་གསོལ་བ་འདེབས། །བྱང་ཆུབ་ལམ་རིམ་རྟོགས་པ་ཁྱད་པར་ཅན། །བདག་གཞན་རྒྱུད་ལ་སྐྱེ་བར་བྱེན་གྱིས་རློབས། །བླ་མ་སྐྱེས་ཆེན་དམ་པ་གོང་མ་ཡིས། །འདི་ཕྱིའི་ལེགས་ཚོགས་ཐམས་ཅད་འབྱུང་བའི་གཞི། །མཚན་ཉིད་ཚང་བའི་བླ་མ་དགེ་བའི་བཤེས། །བསམ་དང་སྦྱོར་བའི་སྒོ་ནས་ཚུལ་བཞིན་བསྟེན། །623

དལ་བ་བརྒྱད་དང་འབྱོར་བ་བཅུ་ཚང་བའི། །དལ་འབྱོར་དོན་ཆེ་རྙེད་པར་དཀའ་བ་བསམ། །ཆོས་ཀྱི་སྙིང་བོ་ལེན་འདོད་བསྒྱེད་པར་མཛད། །རྗེས་འཇུག་རང་ཡང་དེ་བཞིན་བསྐྱང་འཚལ་ལོ། །དེ་ནས་སྐྱེས་ཆེན་དམ་པ་གོང་མ་ཡིས། །འཆི་བ་ངན་སོང་གསུམ་གྱི་སྡུག་བསྔལ་བསམས། །དེ་ལས་སྐྱོབ་པའི་སྐྱབས་འགྲོ་ཡང་ཡང་བྱས། །དེའི་རྒྱུ་མི་དགེ་བཅུ་བོ་དུག་བཞིན་སྤངས། །རྣམ་སྨིན་བརྒྱད་ལྡན་རྟེན་བཟང་རྒྱུ་རྣམས་བསྒྲུབས། །ལས་སྒྲིབ་སྦྱོང་ཕྱིར་སྟོབས་བཞིའི་བཤགས་པ་བྱས། །སྐྱེས་བུ་ཆུང་ངུའི་ཉམས་ལེན་དེ་ལྟར་མཛད། །རྗེས་འཇུག་རང་ཡང་དེ་ལྟར་བསྐྱང་ཚུལ་ལོ། །དེ་ནས་སྐྱེས་ཆེན་དམ་པ་གོང་མ་ཡིས། །ཁམས་གསུམ་འཁོར་བ་སྤྱི་ཡི་སྡུག་བསྔལ་བསམས། །མཐོ་རིས་ན་ཡང་བདེ་བ་མེད་པར་ཤེས། །སྡུག་བསྔལ་དེ་ཀུན་ལས་ཉོན་གཉིས་ལས་བྱུང་། །དེ་ཡི་རྩ་བ་མ་རིག་ཡིན་པར་གོ །དེ་ཡི་གཉེན་པོ་བསླབ་པ་གསུམ་ལ་བསླབས། །སྐྱེས་བུ་འབྲིང་གི་ཉམས་ལེན་དེ་ལྟར་མཛད། །རྗེས་འཇུག་རང་ཡང་དེ་བཞིན་བསྐྱང་ཚུལ་ལོ། །དེ་ནས་སྐྱེས་ཆེན་དམ་པ་གོང་མ་ཡིས། །རྒྱུ་འབྲས་མན་ངག་བདུན་དང་བདག་གཞན་གཉིས། །བརྗེ་བའི་ཚུལ་བསམ་སྨོན་འཇུག་སེམས་བསྐྱེད་ནས། །སྦྱིན་པ་ཚུལ་ཁྲིམས་བཟོད་པ་བརྩོན་འགྲུས་དང་། །བསམ་གཏན་ཤེས་རབ་བསྡུ་བ་རྣམ་བཞིར་བསླབས། །ཁྱད་པར་ཞི་ལྷག་གཉིས་ལ་ནན་624

ཏན་བྱས། །སྐྱེས་བུ་ཆེན་པོའི་ཉམས་ལེན་དེ་ལྟར་མཛད། །རྗེས་འཇུག་རང་ཡང་དེ་བཞིན་བསྐྱང་ཚུལ་ལོ། །འདིས་མཚོན་དུས་གསུམ་བསགས་པའི་དགེ་ཚོགས་རྣམས། །བྱང་ཆུབ་ལམ་རིམ་བསྒོམ་པའི་རྒྱུ་རུ་བསྔོ། །དེང་ནས་བཟུང་སྟེ་ཚེ་རབས་ཐམས་ཅད་དུ། །ལམ་བཟང་འདི་དང་འབྲལ་བར་མ་གྱུར་ཅིག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་པ་འདི་ནི་སློབ་བུ་བློ་བཟང་དོན་གྲུབ་དང་བསྟན་འཛིན་རྒྱ་མཚོ་གཉིས་ཀྱིས་མྱུར་ལམ་བླ་མའི་རྣལ་འབྱོར་ལ་བརྟེན་ནས་ལམ་རིམ་སྒོམ་ཚུལ་ཉུང་ལ་འདུས་པ་ཞིག་དགོས་ཞེས་བསྐུལ་ངོར་བྲིས་པའོ། །གངས་རི་ལྷ་ཡི་ཕོ་བྲང་། །བདེ་མཆོག་འཁོར་ལོའི་ལྷ་ཚོགས། །དད་ཅན་སྐོར་མི་ཡོངས་ལ། །བྱེན་རླབས་དངོས་གྲུབ་སྩོལ་དང་། །མདོ་ཁམས་སྨད་ནས་འོངས་པའི། །རྣལ་འབྱོར་ཚོགས་དྲུག་རང་གྲོལ། །ཕྱག་མཆོད་སྐོར་བ་བྱས་ནས། །དབེན་གནས་གཞན་དུ་ཆས་འགྲོ། །འཛམ་གླིང་གངས་དཀར་ཏེ་སེ། །ལྷ་ཡི་ཕོ་བྲང་ཡིན་སྣང་། །དད་ཅན་སྐོར་མི་ཡོད་ན། །ལས་ངན་སྡིག་སྒྲིབ་དག་ཡོང་། །སྟོད་ཕྱོགས་མངའ་རིས་སྐོར་གྱི། །དད་ཅན་ཡོན་བདག་ཕོ་མོ། །དམ་པའི་ཆོས་ལ་སྤྱོད་བཞིན། །ཐམས་ཅད་བདེ་བར་བཞུགས་དང་། །རྣལ་འབྱོར་ཚོགས་དྲུག་རང་གྲོལ། །དད་པ་དམ་ཚིག་ཅན་625

ལ། །ཆོས་འབྲེལ་སྨོན་ལམ་འདེབས་བཞིན། །ཡུལ་ཕྱོགས་གཞན་དུ་ཆས་འགྲོ། །མ་བུ་སོ་སོར་བྲལ་བཞིན། །སེམས་འཁྲེང་འབྲལ་མི་ཕོད་རུང་། །ཀུན་ལ་ཕྱི་མིག་ལྟ་བཞིན། །སེམས་ལ་བཞག་ནས་བཞུད་འགྲོ། །ཞེས་པ་འདི་ནི་འགྲོ་ཁར་སྟོད་ཕྱོགས་མངའ་རིས་སྐོར་གྱི་ཡོན་བདག་ཕོ་མོ་ཡོངས་ལ་སྨྲས་པའོ། །ཁུ་བྱུག་ལྕང་གླིང་འགྱུ་བ་ཉམས་དགའ་ཡང་། །ཐག་རྙི་ཁྲ་མོས་གར་ཟིན་མི་ཤེས་པས། །ཐང་དཀར་རྒོད་པོའི་ཕྱི་རྗེས་བསྙེག་པའི་ཕྱིར། །གཤོག་སྒོ་བརྒྱངས་ནས་བར་སྣང་བདེ་མོ་བསྐོར། །ཉ་མོ་ཆུ་མཐའ་འགྲིམ་པ་ཉམས་དགའ་ཡང་། །ལྕགས་ཀྱུ་སྔོན་མོས་ནམ་འདེབས་ཆ་མེད་པས། །ཉ་ཆེན་ཡོར་མོའི་ཕྱི་རྗེས་བསྙེག་པའི་ཕྱིར། །དཔའ་རྩལ་བསྐྱེད་ནས་གཙང་ཆབ་གཞུང་རིང་འགྲིམས། །རྣལ་འབྱོར་ཚོགས་དཔོན་བྱེད་པ་ཉམས་དགའ་ཡང་། །འཆི་བདག་བདུད་པོ་ནམ་སླེབ་མི་ཤེས་པས། །བཀའ་བརྒྱུད་གོང་མའི་ཕྱི་རྗེས་བསྙེག་པའི་ཕྱིར། །ཚེ་བློས་བཏང་ནས་ཕྱོགས་མེད་རི་ཁྲོད་འགྲིམས། །ཡུལ་གཅིག་མི་འཛིན་གནས་གཅིག་མི་སྡོད་པར། །དགེ་སྦྱོར་འཕེལ་བའི་འདྲིས་མེད་ཡུལ་དུ་འཁྱམས། །དམ་པའི་ཆོས་ཀྱི་གླུ་དབྱངས་ལེན་བཞིན་དུ། །གུ་ཡངས་དབེན་པའི་གནས་སུ་ཉམས་དགའ་སྐྱོངས། །ཞེས་པ་འདི་ཡང་ཡིད་ལ་ཤར་བ་ལྟར་བྲིས་པའོ། །རྗེ་བླ་མ་རྒྱལ་བ་སྲས་བཅས་རྣམས། །གནས་མི་མངོན་626 ་

དབྱིངས་ནས་ཐུགས་རྗེས་གཟིགས། །མི་འདིར་ཚོགས་ཚེ་འདིའི་བར་ཆད་སོལ། །ཚེ་ཕྱི་མར་འགྲོ་ཡང་ལམ་སྣ་དྲོངས། །ཁྱེད་དད་ཅན་ཡོན་བདག་ཕོ་མོ་དང་། །ངེད་ལོ་གསུམ་བར་དུ་ཕྱོགས་གཅིག་བསྡད། །ད་མི་སྡོད་སོ་སོར་འབྲལ་བ་བཞིན།།ཚེ་ཕྱི་མར་འགྲོ་ཡང་འདི་དང་འདྲ། །ཚེ་འདི་རུ་སྡོད་མཁན་སུ་ཡང་མེད། །ཚེ་ཕྱི་མར་ཆོས་མིན་ཕན་པ་མེད། །ཁྱེད་དད་ཅན་ཡོན་བདག་ཕོ་མོ་རྣམས། །ཚེ་འདི་ལ་མ་ཆགས་ལྷ་ཆོས་མཛོད། །ངེད་ལྷ་ཆོས་བྱེད་པའི་དཔོན་སློབ་ལ། །ཁྱེད་ཡོན་བདག་ཕོ་མོ་བཀའ་དྲིན་ཆེ། །ད་དྲིན་ཅན་ཐམས་ཅད་བདེ་བར་བཞུགས། །ང་རྣལ་འབྱོར་མི་སྡོད་ཆས་ནས་འགྲོ། །མི་ང་ཡང་ཡུལ་ཕྱོགས་གར་སོང་ཡང་། །ཁྱེད་ཐམས་ཅད་མི་བརྗེད་སེམས་ལ་བཞག །ངེད་ཀུན་གྱི་དོན་དུ་ཚེ་མཇུག་འདིར། །མཆོག་སངས་རྒྱས་ཐོབ་ཕྱིར་སྒྲུབ་ལ་འབད། །ཀུན་སོ་སོར་འབྲལ་གླགས་མི་ཕོད་རུང་། །སྤྱིར་འདུས་པའི་མཐའ་མ་འབྲལ་བ་དེ། །ལར་འཁོར་བའི་ཆོས་ཉིད་ཡིན་པས་ན། །སེམས་འཁྲེང་ཡང་བྱ་ཐབས་གཞན་མ་མཆིས། །གནས་གངས་རི་ས་ཐག་རིང་བ་དང་། །ང་རྣལ་འབྱོར་ན་སོ་རྒས་པའི་མཐུས། །དུས་ད་ནས་ཚེ་འདིར་མི་མཇལ་ཡང་། །ཚེ་ཕྱི་མར་མཇལ་བའི་སྨོན་ལམ་འཚལ མི་ང་ཡང་མྱུར་དུ་སངས་རྒྱས་ནས། །ཡར་ཞིང་ཁམས་དག་པའི་ཕོ་བྲང་དུ། །ཁྱེད་འབྲེལ་ཐོགས་ཐམས་ཅད་འདྲེན་པར་སྨོན། །ཡིད་སྨོན་627

པ་བཞིན་དུ་འགྲུབ་གྱུར་ཅིག །ཅེས་པ་འདི་ནི་ཡུལ་སྤུ་ཏྲེངས་པ་དང་གང་ཟག་པ་ཧོར་སྡེ་རྣམས་ཀྱི་ཡོན་བདག་རྣམས་ལ་འགྲོ་ཁར་སྨྲས་པའོ། །འཁོར་བ་པ་ལ་བདེ་བ་མེད། །ངན་སོང་སྡུག་བསྔལ་བཟོད་པར་དཀའ། །ལྷ་མིའི་བདེ་སྐྱིད་མི་རྟག་འགྱུར། །འཁོར་བར་ཕྱི་ཕྱག་འཚལ་རེ་རན། །རྣལ་འབྱོར་དཔོན་སློབ་འཁོར་བཅས་ཀུན། །ད་ནི་ཚེ་འདིར་མི་མཇལ་ཡང་། །ཕྱི་མར་དག་པའི་ཞིང་ཁམས་ནས། །མཇལ་བའི་སྨོན་ལམ་བདག་གིས་འདེབས། །འདི་ནས་ཤར་གྱེ་ཕྱོགས་རོལ་ན། །མངོན་པར་དགའ་བའི་ཞིང་ཁམས་ཡོད། །སྐྱེ་བ་འདི་ཡི་འོག་རོལ་ཏུ། །ཞིང་ཁམས་དེ་རུ་མཇལ་བར་སྨོན། །གལ་ཏེ་དེ་རུ་མ་མཇལ་ན། །འདི་ནས་ལྷོ་ཡི་ཕྱོགས་རོལ་ན། །དཔལ་དང་ལྡན་པའི་ཞིང་ཁམས་ཡོད། །ཞིང་ཁམས་དེ་རུ་མཇལ་བར་སྨོན། །གལ་ཏེ་དེ་རུ་མ་མཇལ་ན། །འདི་ནས་ནུབ་ཀྱི་ཕྱོགས་རོལ་ན། །བདེ་བ་ཅན་གྱི་ཞིང་ཁམས་ཡོད། །ཞིང་ཁམས་དེ་རུ་མཇལ་བར་སྨོན། །གལ་ཏེ་དེ་རུ་མ་མཇལ་ན། །འདི་ནས་བྱང་གི་ཕྱོགས་རོལ་ན། །ལས་རབ་རྫོགས་པའི་ཞིང་ཁམས་ཡོད། །ཞིང་ཁམས་དེ་རུ་མཇལ་བར་སྨོན། །གལ་ཏེ་དེ་རུ་མ་མཇལ་ན། །འདི་ནས་སྟེང་གི་ཕྱོགས་རོལ་ན། །སྟུག་པོ་བཀོད་པའི་ཞིང་ཁམས་ཡོད། །ཞིང་དེར་ཅིས་ཀྱང་མཇལ་བར་ཤོག །ཡོན་བདག་ཕོ་མོ་འཁོར་བཅས་ཀུན། །ཚེ་འདིར་ཚེ་རིང་ནད་མེད་ཅིང་། །ཅི་བསམ་ཆོས་བཞིན་འགྲུབ་པ་628

དང་། །དགེ་ལེགས་བཀྲ་ཤིས་འཕེལ་བར་ཤོག །ཅེས་པ་འདི་ནི་འགྲོ་ཁར་དད་ཅན་ཕོ་མོ་ཡོངས་ལ་ཕྱི་མར་མཇལ་བའི་སྒོན་ལམ་དུ་བཏབ་པའོ། །སྦས་པའི་སངས་རྒྱས་མི་གཟུགས་ཅན། །མཚན་ལྡན་བླ་མ་རིན་པོ་ཆེ། །སྤྱི་གཙུག་འཁོར་ལོའི་རྒྱན་དུ་བཞུགས། །བུ་སློབ་ཡོངས་ལ་ཐུགས་རྗེས་གཟིགས། །གངས་རི་ས་ཐག་རིང་བ་དང་། །རྣལ་འབྱོར་ན་སོ་རྒས་པ་དང་། །ནམ་འཆི་ངེས་པ་མེད་པས་ན། །ད་ནས་ཚེ་འདིར་མཇལ་བར་དཀའ། །འོན་ཀྱང་དད་ཅན་བུ་སློབ་རྣམས། །ང་ཡིས་མི་བརྗེད་སེམས་ལ་འཇོག །དངོས་སམ་ཉམས་དང་རྨི་ལམ་ལ། །ཡང་ཡང་མཇལ་བའི་གསོལ་བ་ཐོབས། །རྣལ་འབྱོར་དཔོན་སློབ་འཁོར་བཅས་ཀུན། །འདུས་ནས་སོ་སོར་འབྲལ་བ་ལྟར། །ཆོས་རྣམས་མི་རྟག་འདི་དང་འདྲ། །དེ་ལ་སོམས་ལ་ལྷ་ཆོས་མཛོད། །རྣལ་འབྱོར་དཔོན་སློབ་འཁོར་བཅས་རྣམས། །སྐྱེ་བ་འདི་ཡི་འོག་རོལ་ཏུ། །ཞིང་ཁམས་དག་པའི་ཕོ་བྲང་ནས། །མཇལ་བའི་སྨོན་ལམ་བདག་གིས་འདེབས། །ཕྱོགས་བཅུའི་རྒྱལ་བའི་བྱིན་རླབས་དང་། །བདག་གི་ལྷག་བསམ་དགེ་བའི་མཐུས། །སྐྱེ་བ་འདི་ཡི་འོག་རོལ་ཏུ། །མངོན་དགའི་ཞིང་དུ་མཇལ་བར་ཤོག །མཇལ་ནས་འབྲལ་མེད་འགྲོག་པར་ཤོག །འགྲོགས་ནས་ཆོས་ལ་སྤྱོད་པར་ཤོག །སྤྱད་ནས་སངས་རྒྱས་ཐོབ་པར་ཤོག །ཐོབ་ནས་འགྲོ་བ་འདྲེན་པར་ཤོག །འདིས་མཚོན་བདག་གི་དགེ་629

བའི་མཐུས། །ཡུལ་ཕྱོགས་འདི་དག་ཐམས་ཅད་ཀྱི། །མི་ནད་ཕྱུགས་ནད་ཞི་བ་དང་། །ལོ་ལེགས་འབྲུ་ནོར་འཕེལ་བར་ཤོག །ཅེས་པ་འདི་ནི་གངས་རིའི་ཕྱོགས་ཀྱི་དད་ཅན་བུ་སློབ་ཡོངས་ལ་འགྲོ་ཁར་སྨྲས་པའོ། །བླ་མ་མཁས་གྲུབ་དུ་མཛིབཀའ་དྲིན་ལས། །སྤྲང་བོ་དམ་པའི་ཆོས་ཀྱིས་ཕྱུག་པ་བྱུང་། །སྐུ་དྲིན་བསམ་གྱིན་ཟང་ཟིང་ནོར་མེད་རུང་། །འཛད་མེད་ལེགས་བཤད་མཆོག་སྦྱིན་ཡང་ཡང་སྤྲོ། །དོན་རྣམས་ཆོས་དང་མཐུན་ཞིང་ཚིག་གི་རིགས། །འཇིག་རྟེན་པ་ཡི་གླུ་དང་མཐུན་པར་བྱས། །ཤུགས་འབྱུང་འགག་མེད་གླུ་དབྱངས་བླངས་རྣམས་ཀྱིས། །མཐོང་ཐོས་འགྲོ་ལ་ཕན་པར་བྱེན་གྱིས་རློབས། །བདག་གི་བྱང་ཁོག་སྟོད་ཀྱི་ལྷ་ཁང་གི །ཟུར་གསུམ་སྙིང་གི་རྒྱལ་མཚན་རྩེ་མོ་ཡི། །སེམས་ཉིད་གསལ་སྟོང་ཡིད་བཞིན་ནོར་བུ་ལས། །ལེཔོ།ས་བཤད་ཟབ་མོའི་དགོས་འདོད་ཅི་ཡང་འབྱུང་། །སྐལ་བཟང་སློབ་མ་རྣམས་ཀྱིས་རིམ་བཞིན་དུ། །སྐུལ་ཚིག་བསེར་བུས་ཡང་ཡང་བསྐྱོད་པའི་མོད། །བདག་གི་རྣམ་དཔྱོད་ཙན་དན་ནགས་ཚལ་ལས། །ལེགས་བཤད་དྲི་བཟང་ངད་པ་ཡང་ཡང་འཐུལ། །རང་སེམས་ཤེལ་དཀར་བུམ་པ་བཟང་བོ་རུ། །ལེགས་འཁྱེལ་ཟབ་རྒྱས་ཆོས་ཀྱི་བདུད་རྩི་དེ། །སྐལ་ལྡན་སློབ་མའི་གསེར་དངུལ་བུམ་བཟང་དུ། །ཅི་ཙམ་བླུགས་ཀྱང་འཛད་པའི་དུས་མ་བྱུང་། །བདག་གི་ཤེས་རབ་དཔག་བསམ་ལྗོན་ཤིང་ལས། །ཅུང་ཟད་630

རྐྱེན་རེར་བརྟེན་ནས་དབང་མེད་དུ། །མགུར་དབྱངས་མེ་ཏོག་མང་བོ་ཐོར་སོང་བ། །སླར་ཡང་གླེགས་བམ་སྣོད་དུ་བསྡུས་པ་མཚར །བྱ་བཏང་རྣལ་འབྱོར་རྒས་ནས་ཤི་སོང་ཡང་། །ལེགས་བཤད་འདི་དག་མི་ཉམས་ས་སྟེང་འདིར། །ཡུན་རིང་གནས་ནས་དད་ཅན་མང་བོ་ལ། །རང་ཉིད་གནས་པ་ལས་ཀྱང་ཕན་པར་ཤོག །འདིས་མཚོན་དགེ་བས་སངས་རྒྱས་བསྟན་པ་དར། །མཁའ་མཉམ་འགྲོ་ལ་བདེ་སྐྱིད་འབྱུང་བ་དང་། །ནད་མུག་འཁྲུག་རྩོད་མིང་ཡང་མི་གྲགས་པར། །བཀྲ་ཤིས་ཆེན་བོས་ཕྱོགས་ཀུན་ཁྱབ་གྱུར་ཅིག །ཅེས་པ་འདི་ཡང་དཔལ་འཁོར་ལོ་སྡོམ་པའི་ཕོ་བྲང་དགྲ་བཅོམ་རྣམས་ཀྱི་བཞུགས་གནས། གནས་གསུམ་གྱི་དཔའ་བོ་མཁའ་འགྲོ་འདུ་བའི་ཞིང་། གང་ཟག་ཕལ་བ་རྣམས་ཀྱི་རྒྱུད་བྱེན་གྱིས་རློབས་པའི་གནས་མཆོག་ཁྱད་པར་ཅན་འཛམ་གླིང་རྒྱན་གཅིག་ཕྱག་སྐོར་མཆོད་པའི་ཞིང་མཆོག་དམ་པ།གངས་རི་ན་སྡོད་པའི་དུས་སུ་རང་གཞན་གྱི་རྒྱུད་ལ་ཕན་པའི་བློས་གླུ་དབྱངས་སྣ་ཚོགས་བླངས་པའི་མཇུག་གི་སྨོན་ཚིག་ཏུ་བྱ་བཏང་རི་ཁྲོད་པ་གླུ་དབྱངས་ལ་རབ་ཏུ་དགའ་བའི་ཚོགས་དྲུག་རང་གྲོལ་་་་གྱིས་སྦྱར་བའོ། །རྣལ་འབྱོར་གྱི་དབང་ཕྱུག་རྗེ་བཙུན་ཞབས་དཀར་རྡོ་རྗེ་འཆང་ཆེན་པོས་མཆོག་དམན་བར་མའི་གདུལ་བྱར་རྡོ་རྗེའི་མགུར་དཔག་ཏུ་མེད་པ་བཞེངས་པ་ཡི་གེར་འཁོད་པའི་ནང་་་་་་ཚན་ལས། འཛམ་གླིང་ས་ཡི་ལྟེ་བ་བདེ་མཆོག་འཁོར་ལོའི་ཕོ་བྲང་གནས་གསུམ་མཁའ་འགྲོའི་འདུ་གནས་གངས་དཀར་ཏེ་སེ་ནས་བཞེངས་པའི་སྐོར་རོ། །631

གངས་རི་ནས་ཕྱིར་ཕེབས་ཤིང་ཁྱུང་ལུང་དང་སྤུ་ཧྲེངས་སོགས་ས་ཆ་མང་བོ་བརྒྱུད་སྐབས་བཞེངས་པའི་སྐོར། ་ན་མོ་གུ་རུ་མཉྫུ་སྒོ་ཥ་ཡ། ཆོས་སྐུ་ལྷ་ཡི་ལམ་ནས་ཐུགས་བསྐྱེད་སྨོན་ལམ་རླུང་གི་ཤིང་རྟས་དྲངས། །གཟུགས་སྐུ་ཉི་མ་གཞོན་ནུ་འོད་འབར་རིས་མེད་འགྲོ་བའི་དཔལ་དུ་ཤར། །འགྲོ་ཀུན་བློ་ཡི་རྨོངས་པའི་མུན་སེལ་ཐུབ་བསྟན་པད་ཚལ་རྒྱས་པའི་གཉེན། །སྔར་མེད་རྗེ་བཙུན་ཉི་མ་ཁྱོད་ལ་ལན་བརྒྱའི་བར་དུ་བསྟོད་པར་འོས། །མཚན་དཔེའི་གཟི་འབར་ཁྱེད་སྐུ་རི་དབང་བུ་སློབ་གསེར་རིའི་ཁྲོད་ན་མཛེས། །ཚེམས་དཀར་ཆུ་འཛིན་དབུས་ན་ལྗགས་མཉེན་གློག་འཁྱུག་ཆོས་ཀྱི་དབྱར་རྔ་ལྡིར། །ཐུགས་ཀྱི་མཁའ་ལ་མཁྱེན་བརྩེའི་ཉི་ཟླ་ཡོན་ཏན་གཟའ་སྐར་གྲངས་མེད་་་་ཤར། །དེ་འདྲའི་མགོན་ཁྱོད་སྐུ་གསུང་ཐུགས་ལ་བསྟོད་བསྔགས་མེ་ཏོག་ཆར་བ་འབེབས། །མཚན་དཔེས་བརྒྱན་པའི་སྐུ་མཆོག་མཐོང་ཚེ་ཕལ་བའི་རྒྱན་རྣམས་ཁུར་དུ་སོང་། །ཚངས་པའི་གསུང་632

དབྱངས་བསྒྱུར་ན་དྲི་ཟའི་གླུ་དབྱངས་སྙན་ཟེར་ཛུན་དུ་གཏོང་། །མཁྱེན་བརྩེ་ཆེན་པོའི་ཉི་ཟླའི་འོད་ལ་ཕྱོགས་རིས་མེད་པ་འདི་་་་་་མཐོང་ཚེ། །ཕྱི་རོལ་ཉི་མ་བྱང་ངོས་མི་འཆར་བ་ལ་ངོ་ཚ་གླིང་བཞིར་བྲོས། །སྔོན་ཆད་དེད་དཔོན་ཁྱེད་ཀྱིས་མཁས་གྲུབ་ཀླུ་་དབང་སྟོང་གིས་ཡོངས་བཟུང་བ། །ཟབ་རྒྱས་ཆོས་ཀྱི་ནོར་བུ་བླངས་ནས་ཀུན་གྱི་རེ་བ་སྐོང་འདི་མཚར། །མི་ནུབ་བསྟན་པའི་རྒྱལ་མཚན་མཐོན་པོ་རྣམ་དཔྱོད་གསེར་གྱི་ཡུ་བས་བཏེགས། །སྲིད་པའི་བར་དུ་ཆེས་ཆེར་བསྒྲེངས་ཚེ་སྙན་པ་ཚངས་གནས་་་་་་་བར་དུ་ཁྱབ། །མཐའ་ཡས་ཆོས་རྣམས་རྣམ་དག་ཐུགས་ཀྱིས་མཁྱེན། །བགྲང་ཡས་མ་ལུས་ལུས་ཅན་ཀུན་ལ་བརྩེ། །དཔག་ཡས་བདུད་དཔུང་དཔུང་ཚོགས་ཅིག་ཆར་འཇོམས བསམ་ཡས་འགྲོ་ཀུན་ཀུན་མཁྱེན་ས་རུ་འདྲེན། །ཆོས་གསུངས་གསུང་མཆོག་མཆོག་ཤེས་ཤེས་རབ་ཟབ། །ཟབ་དོན་དོན་མཆོག་མཆོག་སྟོན་སྟོན་པ་དངོས། །དངོས་ཀུན་ཀུན་མཁྱེན་མཁྱེན་རབ་རབ་གསལ་ཐུགས། །ཐུགས་རྗེའི་རྗེས་བཟུང་གཟུང་འཛིན་འཛིན་མེད་དག །རྟག་ཏུ་བྱམས་པས་ཐུགས་རྒྱུད་བརླན་བྱས་ཀྱང་། །ནག་བོའི་རྩ་ལག་སྡེ་རྣམས་ལྷག་མེད་བསྲེགས། །ལས་ཉོན་འཁོར་བའི་འཆིང་བ་ཀུན་བཅད་ཀྱང་། །དབང་མེད་སྙིང་རྗེ་ཆེན་པོས་དམ་དུ་བཅིངས། །རྒྱུན་དུ་ཉེ་རིང་ཆགས་སྡང་ཀུན་ཞི་ནས། །བཏང་633

སྙོམས་གནས་ཀྱང་བདག་པས་གཞན་ལ་གཅེས། །ལུང་རྟོགས་ཡོན་ཏན་མཛོད་ལ་མངའ་བརྙེས་ཀྱང་། །འཛད་མེད་འཕགས་ནོར་བདུན་གྱི་གཏེར་ཁ་འབྱེད། །དམ་ཆོས་འཆད་ཚེ་གཟུགས་སྐུ་ཐ་དད་ཙམ། །མ་གཏོགས་འཇམ་པའི་དབྱངས་དང་ཅིས་མི་མཚུངས། །རྩོད་པའི་སེང་གེའི་ང་རོ་ཆེར་བསྒྲགས་ཚེ། །རྒོལ་ངན་ཝ་སྐྱེས་རྒྱང་ནས་སྙིང་རྩ་འདར། །ཡིད་འོང་རྩོམ་པའི་མཛེས་མ་མཐོང་བ་ན། །དབང་མེད་མཁས་མང་གཞོན་ནུའི་ཡིད་རབ་འཕྲོག །མཁས་པ་ཕལ་ཆེར་ཟབ་ཡངས་ནམ་མཁའ་འདྲ། །ཕལ་ཆེར་རྒྱུ་སྐར་བཞིན་དུ་ཆེར་མི་གསལ། །ལེགས་བཤད་འོད་ཀྱིས་ཐུབ་བསྟན་གསལ་མཛད་པ། །སྨྲ་བའི་ཉི་མ་ཁྱོད་མིན་གཞན་ན་གང་། །ཚུལ་ཁྲིམས་གོས་ལ་བག་ཡོད་སྐ་རགས་བཅིངས ཐོས་པའི་རྣ་རྒྱན་ལེགས་བཤད་མགུལ་རྒྱན་འཆང་། །གཏོང་བའི་གསེར་གྱི་གདུ་བུ་མཐོང་བའི་མོད། །ཕལ་བའི་རྒྱན་ལ་བལྟ་བའི་གོ་སྐབས་བྲལ། །ཁྱོད་ཀྱིས་ལེགས་བཤད་ནོར་བུའི་ཕྲེང་བ་ཡིས། །བློ་གསལ་མགུལ་བ་བརྒྱན་པས་ཡིད་འཕྲོགས་ནས། །མཁས་རློམ་གཞན་གྱིས་བཤད་པའི་འཆིང་བུ་ལ། །ལན་གཅིག་ཙམ་རེ་བལྟས་ནས་འདོར་བ་མང་།།ཁྱེད་ཀྱིས་ལེགས་བཤད་རིན་ཆེན་རྒྱན་མང་གིས། །རྒྱལ་བསྟན་མཇེས་མའི་ལུས་པོ་བརྒྱན་མཐོང་ཚེ། །བཤད་པ་ཕལ་གྱིས་བསྟན་པའི་ན་ཆུང་ལུས། །ཤིན་ཏུ་ལོད་པོར་བྱེད་ལ་634

ཆས་པ་འདྲ། །མཁས་པ་རྣམས་ཀྱིས་བརྩད་ཅིང་དྲིས་པའི་ཚེ། །དྲིས་ལན་ཡིད་འཕྲོག་པི་ཝང་བསྒྱུར་ཙ་ན། །གཞན་གྱི་དྲི་བ་དྲིས་ལན་འགའ་ཞིག་དེ། །རྣ་བར་གཟན་པའི་ཆོ་ངེས་འདེབས་པ་འདྲ། །ཇི་ལྟ་ཇི་སྙེད་མཁྱེན་པའི་ཁ་ཡིས་མ་རྟོགས་ལོག་རྟོག་ཇེ་ཚོམ་གྱི། །དྲ་བ་མ་ལུས་རྩད་ནས་གཅོད་ཚེ་འཇམ་དབྱངས་སྤྲུལ་བའི་རལ་གྲི་འདྲ། །དྲི་མེད་ཐུགས་ཀྱི་མཐིང་ཤོག་ངོས་ལ་ཤེར་ཕྱིན་ཚིག་དོན་མ་ལུས་པ། །མི་བརྗེད་གཟུངས་ཀྱི་ཡི་གེར་བཏབ་པ་མཐོང་ན་གླེགས་བམ་ཡིན་ནམ་ཅི། །བླ་མ་སངས་རྒྱས་བྱེ་བོར་བསྒོམས་ཚེ་འོད་ཟེར་འཕྲོ་བ་གཞན་གྱེས་མཐོང་། །ཡི་དམ་ཕྱག་ན་རྡོ་རྗེ་བསྒྲུབས་ཚེ་མངོན་སུམ་བྱོན་ནས་ལུང་བསྟན་མཛད། །འཇམ་དབྱངས་གོང་མའི་མདུན་དུ་བྱོན་དུས་ཆོས་སྐྱོང་མགོན་་་་་པོའི་ཞལ་ཡང་གཟིགས། །དབུས་གཙང་དག་པའི་ཞིང་དུ་བྱོན་དུས་སྔོན་གྱི་ཚེ་རབས་མང་བོ་དྲན། །འོད་གསལ་ངང་ལ་མཉམ་པར་བཞག་དུས་སངས་རྒྱས་ཞིང་ཁམས་མང་བོ་གཟིགས། །གཞན་གྱི་སྐྱིད་སྡུག་ལེགས་ཉེས་ཐམས་ཅད་ཞུས་པ་ལས་ཀྱང་་་་་་་གསལ་བར་གསུངས། །ངོ་མཚར་རྨད་བྱུང་ཛུ་འཕྲུལ་མངའ་བ་གང་ཟག་ཕ་ལ་ལ་མི་སྟོན་ཡང་།།ལས་སྣང་དག་པ་རྣམས་ཀྱི་སྣང་ངོར་ངོ་མཚར་ལྟད་མོ་ཅིར་ཡང་སྟོན། །མཛད་པའི་ཐ་མ་གདུལ་བྱ་རྟག་འཛིན་ཅན་རྣམས་ཆོས་ལ་བསྐུལ་བའི་ཕྱིར།།ཁྲུ་གང་ཙམ་་635

གྱེ་ནམ་མཁར་འཕགས་ནས་མཁའ་སྐྱོད་དག་པའི་ཞིང་དུ་་་་་་་་་་་གཤེགས། །ངོ་མཚར་ལྟས་དང་ཆོ་འཕྲུལ་སྟོན་བཞིན་ཞིང་ཁམས་གཞན་དུ་གཤེགས་པའི་དུས། །ལྷ་མིའི་བསྟོད་བསྔགས་རོལ་མོ་དཀྲོལ་བས་གཏམ་གཞན་གླེང་བའི་གོ་སྐབས་བཅོམ། །མདོར་ན་ལེགས་པའི་ཡོན་ཏན་མ་ལུས་པ། །ཁྱེད་ཀྱི་སྐུ་གསུང་ཐུགས་ལ་ལེགས་བསྡུས་ནས། །སྐྱོན་ཀྱི་རིགས་སུ་གྱུར་པ་མ་ལུས་པ། །འཁོར་བ་པ་ལ་འཇོག་པ་བྱས་པ་འདྲ། །རྡོ་རྗེ་འཆང་དབང་མི་ཡི་གཟུགས་སུ་ཤར། །འོག་མིན་ཞིང་དུ་ཕྱིན་ཀྱང་གཞན་མ་མཆིས །ཨེ་མ་སངས་རྒྱས་དངོས་དང་མཇལ་ཟིན་པས། །ད་ནི་བརྒྱུད་པའི་ཉེ་རིང་སུ་ཡིས་བགྲང་། །ཁྱོད་ཀྱི་ཡོན་ཏན་རི་དབང་ཆེ་མཐོང་ན། །ལྷུན་པོ་ངོ་ཚ་རྒྱ་མཚོའི་ནང་དུ་ཞུགས། །ཡོན་ཏན་རི་དབང་མཐོང་ནས་ཉི་ཟླ་ཡིས། །ཁྱེད་དང་ལྷུན་པོགཉིས་གར་སྐོར་བ་བྱས། །སྙན་གྲགས་དབྱར་གྱི་རྔ་གསང་སྟོང་ལྡིར་ཚེ། །འབྲུག་ཀྱང་འཇིགས་ནས་རྫ་ཡི་ནང་དུ་བྲོས། །མེ་ཡིས་ཁྱེད་ཀྱི་རྣམ་ཐར་སྟོན་པའི་ཕྱིར། །རྟག་པར་གྱེན་དུ་འབར་བ་ཁོ་ནར་འདོད། །ཁྱེད་ཀྱི་ཡོན་ཏན་གཞན་ལ་སྒོགས་པའི་ཕྱིར། །ཆུ་ཀླུང་རྣམས་ཀྱང་རྒྱལ་ཁམས་ཀུན་ཏུ་རྒྱུ། །སེམས་མེད་བེམ་པོ་རྣམས་ཀྱང་འདི་འདྲ་ན།།སེམས་ཡོད་རྣམས་ནི་ཁྱོད་ལ་ཅིས་མི་དད། །བདག་གིས་ཁྱོད་ཀྱི་ཡོན་ཏན་མཐོང་བའི་ཚེ། །དབང་མེད་དད་པའི་སྤུ་ལོང་གཡོ་བ་636

དེ། །གཏོང་ཕོད་ཆེ་བའི་སྦྱིན་བདག་མཐོང་བ་ན། །འདོད་པ་ཆེ་བའི་སློང་མོ་བ་བཞིན་གྱུར། །གྲངས་མེད་ཕྱོགས་བཅུའི་སངས་རྒྱས་འདུས་པའི་སྐུ། །དཔག་མེད་ཡོན་ཏན་མ་ལུས་འབྱུང་བའི་གནས། །མཚུངས་མེད་བླ་མའི་ཞབས་ཀྱི་པདྨོ་ལ། །ཟོལ་མེད་སྒོ་གསུམ་གུས་པས་ཕྱག་འཚལ་ལོ། །རྣམ་དག་མཆོད་ཚོགས་ཀུན་འབུལ་སྡིག་ལྟུང་བཤགས། །རྣམ་ཐར་མཛད་པར་ཡི་རང་ཆོས་འཁོར་བསྐོར། །རྣམ་མང་འགྲོ་བའི་དོན་དུ་བཞུགས་གསོལ་འདེབས། །རྣམ་དཀར་དགེ་རྣམས་རྗེས་སུ་འཛིན་ཕྱིར་བསྔོ།།དུང་དུང་སྙིང་ནས་མཚན་ལྡན་བླ་མ་ལ། །ཡང་ཡང་བསྟོད་ཅིང་གསོལ་བ་བཏབ་པའི་ཚེ། །འཇིགས་འཇིགས་འཁོར་བའི་མཚོ་ལས་རབ་བསྒྲལ་ནས། །མྱུར་མྱུར་སངས་རྒྱས་ས་ལ་བཞག་ཏུ་གསོལ། །སྒྲིབ་གཉིས་སྒོ་ངའི་སྦུབས་ནས་རང་གི་སེམས། །ཚོགས་གཉིས་འདབ་ལྡན་ཀ་ལ་པིངྐའི་བྱ། །སྐུ་གཉིས་ཉི་ཟླ་འཆར་བའི་མཁའ་ལ་འཕུར། །དོན་གཉིས་འགྲུབ་པའི་དབྱངས་སྙན་སྒྲོགས་པར་ཤོག །མཐུན་རྐྱེན་ཀུན་འཛོམས་ཀུན་ནས་ཉམས་དགའི་ཞིང་། །གངས་ཅན་ཡུལ་འདིའི་ཡུལ་ལ་དར་ཚད་ཀྱི། །གྲུབ་མཐའ་མ་ལུས་མ་ཉམས་རྒྱས་པ་དང་། །དམ་ཆོས་དབྱངས་སྙན་དབྱངས་སུ།་ལེན་པར་ཤོག །མཉམ་མེད་ཟས་གཙང་སྲས་པོ་འགྲོ་བའི་མགོན། །མགོན་དེའི་ཕན་བདེ་མ་ལུས་འབྱུང་བའི་བསྟན། །བསྟན་འཛིན་637

དགེ་འདུན་སྡེ་ཡིས་ས་སྟེང་གང་། །གང་ཞིག་སྲིད་མཐའི་བར་དུ་ཁྱབ་གྱུར་ཅིག །ཅེས་རང་ལ་བཀའ་དྲིན་སངས་རྒྱས་ལས་ཀྱང་ལྷག་པའི་རྩ་བའི་བླ་མ་གཙུག་གི་ནོར་བུ་མཚན་བརྗོད་པར་དཀའ་བ་དོན་གྱི་སླད་དུ་མཚན་ནས་སྨྲས་ན། མཚན་སྙན་པ་ཆོས་རྒྱལ་ངག་གི་དབང་བོ་ཞེས་བྱ་བ་དེ་ཉིད་བཀའ་མདོ་རྒྱུད་ཀྱི་དོན་ལ་མཁས་པ་ལ་བསམས་ན།རྒྱ་གར་གྱི་པཎྜི་ཏ་ཆེན་པོ་ཞིག་ཡིན་ནམ་སྙམ་ཞིང་། མི་དགེ་སྡིག་ལྷུང་དྲི་མས་མ་གོས་པར་བཙུན་པའི་ཚུལ་ལ་བསམས་ན་སྔོན་བཅོམ་ལྡན་འདས་ཀྱི་ཉན་ཐོས་དགྲ་བཅོམ་པ་ཞིག་དང་མཚུངས་ལ།བྱམས་སྙིང་རྗེ་བྱང་ཆུབ་ཀྱི་སེམས་བཟང་བ་ལ་བསམས་ན་བོད་ཀྱི་བཀའ་གདམས་བླ་མ་གོང་མ་་་་་་རྣམས་ལ་འགྲན་བཟོད་པ་དེ་ལྟ་བུའི་སྐྱོན་ཀུན་ཟད་ཡོན་ཏན་ཀུན་ལྡན་རྗེ་རིན་པོ་ཆེ་དེ་ཉིད་ཀྱི་་་་་་་གསང་གསུམ་ཡོན་ཏན་དང་། རང་ལ་བཀའ་དྲིན་ཆེ་བའི་ཚུལ་རྣམས་ཡིད་ལ་དྲན་བཞིན། རྗེ་ཉིད་ཀྱི་སྐུ་གསུང་ཐུགས་ཀྱི་དཀྱིལ་འཁོར་ལ་བསྟོད་བསྔགས་མེ་ཏོག་དུ་མའི་ཆར་ཆེན་པོ་ཡང་ཡང་་་་་་་་་་འབེབས་བཞིན་དུ་དམ་པ་དེ་ཉིད་ཀྱིས་གང་གསུང་རྡོ་རྗེའི་ཚིག་རང་གི་སེམས་ལ་གང་ངེས་རྣམས།ལས་དང་སྐལ་བར་ལྡན་པའི་གདུལ་བྱ་ཕོ་མོ་རྣམས་ལ་གདམས་པའི་ཚུལ་འགའ་ཞིག་ཕྱི་རབས་་་་་་་རྗེས་འཇུག་རྣམས་ལ་ཕན་ཕྱིར་སླར་ཡང་ཡི་གེའི་ལམ་ནས་བཤད་པར་བྱའོ། །དེ་ཡང་ཕྱོགས་མེད་ཀྱི་རྒྱལ་ཁམས་འགྲིམས་པའི་སྤྲང་་་་་་་་་་་་འཁྱམས་གུ་ཡངས་ཡན་པ་བློ་བདེ་བདག་གངས་རི་ནས་ཐོན་ཏེ།ཁྱུང་ལུང་། སྤུ་ཧྲེངས། གླི་མེ། ཧོར་སྡེ། དྲོ་ཤོད་རྣམས་བརྒྱུད་ནས་འོང་དུས། དད་ཅན་གྱི་གྲྭ་བུ་སློབ་ཡོན་བདག་ཕོ་མོ་བརྒྱ་སྟོང་དུ་མ་ལ་ཚེ་དབང་དང་། ཐུགས་རྗེ་ཆེན་པོ་ལ་སོགས་པའི་སྨིན་བྱེད་ཀྱི་དབང་དང་། བསྐྱེད་རྫོགས་སོགས་གྲོལ་བྱེད་ཀྱི་ཁྲིད་དང་། གཞན་ཡང་གང་ལ་གང་འཚམ་གྱི་ཆོས་མང་བོ་བཤད་པའི་ཐོག་མར་ཆོས་ཀྱི་སྣོད་དུ་རུང་བའི་ཕྱིར།དཔལ་རྡོ་རྗེ་སེམས་་་་་་་་་དཔའི་སྒོམ་བཟླས་སོགས་ཚིགས་ལྷུག་པའི་སྒོ་ནས་བཤད་པ་་་་་་་་638

ལོགས་སུ་གསལ་ལ། འདིར་ཚིགས་སུ་བཅད་པའི་རིམ་པ་འགའ་ཞིག་འབྲི་བ་ནི་འདི་ལྟ་སྟེ།ལྷར་བཅས་འགྲོ་བ་ཡོངས་ཀྱི་གཙུག་གི་རྒྱན། །འདྲེན་པ་མཉམ་མེད་སྟོན་པ་སངས་རྒྱས་ཀྱིས། །རབ་ཏུ་བརྩེ་བས་འོ་སྐོལ་རྗེས་འཇུག་ལ། །རྟག་ཏུ་དགེ་སྦྱོང་ཆོས་བཞི་བསྟེན་པ་དང་། །འཕགས་པའི་རིགས་བཞིར་རྒྱུན་དུ་གནས་པ་དང་། །འཛད་མེད་འཕགས་ནོར་བདུན་གྱི་གསོག་འཇོག་དང་། །ཆོས་སྤྱོད་བཅུ་ལ་རྟག་ཏུ་འབད་དགོས་གསུངས། །སྟོན་པ་ཐུགས་རྗེ་ཅན་གྱི་གསུང་བཞིན་དུ། །གཞན་གྱིས་ཚུར་ལ་ཁྲོ་ཡང་སླར་མི་ཁྲོ། །ཚུར་ལ་གཤེ་ཡང་སླར་ལ་མི་གཤེ་ཞིང་། །ཚུར་ལ་མཚང་བྲུས་ན་ཡང་སླར་མི་འབྲུ། །ཚུར་ལ་བརྡེགས་ཀྱང་སླར་ལ་མི་བརྡེག་པར། །རྟག་ཏུ་དགེ་སྦྱོང་ཆོས་བཞི་བསྟེན་པར་བྱ། །ཆོས་གོས་བསོད་སྙོམས་གནས་མལ་ངན་ངོན་དང་། །མཁོ་བའི་ཡོ་བྱད་ངན་ངོན་ཙམ་ཞིག་གིས། །ཆོག་པའི་འཕགས་པའི་རིགས་བཞིར་གནས་པར་བྱ། །དད་པ་སྦྱིན་གཏོང་ཚུལ་ཁྲིམས་ཐོས་པ་དང་། །ཁྲེལ་ཡོད་ངོ་ཚ་ཤེས་དང་ཤེས་རབ་སྟེ། །འཛད་མེད་འཕགས་ནོར་བདུན་གྱི་གསོག་འཇོག་བྱ། །ཡི་གེ་འབྲི་མཆོད་སྦྱིན་དང་ཉན་པ་དང་། །ཀློག་དང་འཛིན་དང་འཆད་དང་ཁ་ཏོན་བྱ། །དེ་དོན་སེམས་ཤིང་རྩེ་གཅིག་བསྒོམ་པ་སྟེ། །ཆོས་སྤྱོད་བཅུ་ལ་རྟག་ཏུ་འབད་པར་639

བྱ། །དེ་ལྟར་བྱས་ན་གནས་སྐབས་ལྷ་མི་ཡི། །ཕྱག་དང་མཆོད་པའི་ཞིང་དུ་འགྱུར་བ་དང་། །མཐར་ཐུག་ཡང་དག་རྫོགས་པའི་སངས་རྒྱས་ཀྱི། །གོ་འཕང་ཐོབ་ནས་འགྲོ་ཀུན་འདྲེན་པར་འགྱུར། །ཞེས་པ་འདི་ཡང་བཤད་སྒྲུབ་བསྟན་པའི་རྒྱལ་མཚན་འཛིན་པའི་སློབ་བུ་བློ་བཟང་བསྟན་འཛིན་དང་།བློ་བཟང་ཆོས་གྲགས་གཉིས་ལ་གདམས་པའོ།།བཀའ་དྲིན་མཉམ་མེད་རྩ་བའི་བླ་མ་ལ། །སྙིང་ནས་གསོལ་བ་འདེབས་སོ་བྱེན་གྱེས་རློབས། །སྐྱེ་བའི་ཐ་མ་ངེས་པར་འཆི་བ་ཡིན། །ཚེ་འདིར་ཆགས་ཞེན་མ་ཆེ་བློ་ཡིས་ཐོངས། །འདུས་པའི་ཐ་མ་ངེས་པར་འབྲལ་བ་ཡིན། །གཉེན་ལ་གདུང་སེམས་མ་ཆེ་རྒྱབ་ཏུ་སྐྱུར། །བསགས་པའི་ཐ་མ་ངེས་པར་འཛད་པ་ཡིན། །ནོར་ལ་སེར་སྣ་མ་ཆེ་མཆོད་སྦྱིན་ཐོངས། །མཐོན་པོའི་ཐ་མ་ངེས་པར་ལྟུང་བ་ཡིན། །འཇིག་རྟེན་ཆེ་འདོད་མ་ཆེ་དམན་ས་ཟུངས། །གཞན་ཡང་ཆོས་མཛད་ཡོངས་ལ་དག་སྣང་སྦྱོངས། །དྲིན་ཅན་བླ་མ་ཡོངས་ལ་མོས་གུས་མཛོད། །གྲྭ་རོགས་གྲོགས་མཆེད་ཡོངས་ལ་བརྩེ་གདུང་གྱེས། །མ་གྱུར་འགྲོ་བ་ཡོངས་ལ་སྙིང་རྗེ་སྐྱེད། །ལུས་ནི་ལྷར་སྒོམས་ངག་གིས་བཟླས་བརྗོད་གྱིས། །རྒྱུན་དུ་མ་ཡེངས་རང་གི་སེམས་ལ་ལྟོས། །ཤེས་ལྡན་ཁྱོད་ལ་མང་དུ་སྨྲ་ཅི་དགོས། །མདོར་ན་དམ་པ་གོང་མའི་རྣམ་ཐར་སྐྱོངས། །གླུ་འདི་ཐོས་ཚད་སྐྱེ་བོ་ཕོ་མོ་ཡི། །རྒྱུད་ལ་ཕན་ཐོགས་འབྱུང་བའི་སྨོན་ལམ་640

འཚལ། །ཞེས་པ་འདི་ཡང་དད་གཏོང་བློ་གྲོས་ཆེ་བའི་དཀོན་མཆོག་བསྟན་འཛིན་ཆོས་གྲགས་ལ་གདམས་པའོ། །རྗེ་བླ་མ་རྣམས་ལ་གསོལ་བ་འདེབས། །རྒྱུད་ཆོས་དང་མཐུན་པར་བྱིན་གྱེས་རློབས། །ཁྱེད་ཆོས་མཐུན་སྙིང་གི་སློབ་བུ་རྣམས། །ཕའི་གདམས་ངག་སྒོམ་བཞིན་བདེ་བར་བཞུད། །དགྲ་ཉོན་མོངས་དུག་ལྔ་འདུལ་གྱེན་སོང་། །གཉེན་འགྲོ་དྲུག་སེམས་ཅན་སྐྱོང་བཞིན་སོང་། །དུས་རྒྱུན་དུ་ནམ་འཆི་ཆ་མེད་སོམས། །ཚེ་འདི་ཡི་བྱ་བ་བློ་ཡིས་ཐོངས། །གནས་ཤིན་ཏུ་དབེན་པའི་དགའ་ཚལ་སྟེན། —།ཡར་བླ་མ་རྣམས་ལ་མོས་གུས་མཛོད། །མར་འགྲོ་བ་ཡོངས་ལ་སྙིང་རྗེ་སྐྱེད། །བར་མཆེད་གྲོགས་ཡོངས་ལ་བརྩེ་གདུང་གྱིས། །ལུས་ལྷར་སྒོམས་ངག་གིས་བཟླས་བརྗོད་རེམ། །སེམས་སྟོང་གསལ་འཛིན་མེད་ངང་ལ་ཞོག །གླུ་འདི་ཉིད་ཐོས་ཚད་ཐམས་ཅད་ཀྱིས། །རྒྱུད་དམ་པའི་ཆོས་དང་མཐུན་པར་ཤོག །ཅེས་པ་འདི་ཡང་སྐལ་ལྡན་སྙིང་གི་བུ་ཆེན་ཨོ་རྒྱན་རྣམ་རྒྱལ་དང་། ཀུན་བཟང་བསྟན་འཛིན་ཤཱཀྱའི་སྲས་པོ་རྣམས་ཕྱོགས་གཞན་གྱི་རི་ཁྲོད་ལ་འགྲོ་བའི་དུས་སུ་སྨྲས་པའོ། །སྤྱི་གཙུག་འཇའ་གུར་འཁྱིལ་བའི་འོད་ཀློང་ན། །བཀའ་དྲིན་མཉམ་མེད་རྩ་བའི་བླ་མ་བཞུགས། །བདག་གི་སྒོ་གསུམ་གུས་པས་གསོལ་བ་འདེབས། །ཕ་རྗེས་བུ་ཡིས་ཟིན་པར་བྱེན་གྱེས་རློབས། །སྙིང་ནས་དཀོན་མཆོག་གསུམ་ལ་སྐྱབས་འགྲོ་གྱིས། །ནམ་ཡང་བསླུ་བ་མེད་དོ་སློབ་བུ་རྣམས། །སྐྱབས་གནས་ཀུན་འདུས་བླ་མར་641

གསོལ་བ་ཐོབས། །བྱིན་རླབས་སེམས་ལ་འཇུག་གོ་སློབ་བུ་རྣམས། །དལ་འབྱོར་མི་ལུས་ཤིན་ཏུ་རྙེད་པར་དཀའ། །དོན་མེད་ཆུད་ཟོས་མ་བྱེད་སློབ་བུ་རྣམས། །མི་རྟག་ཀློང་ན་བརྩོན་འགྲུས་བསྐུལ་མ་ཡོད། །ནམ་འཆི་ཆ་མེད་སོམས་དང་སློབ་བུ་རྣམས། །ཕྱི་མར་ངན་སོང་གནས་སུ་སྐྱེ་བའི་རྒྱུ། །མི་དགེ་སྡིག་པ་སྤོངས་ཤིག་སློབ་བུ་རྣམས། །འཇིག་རྟེན་འཁོར་བའི་གནས་ན་བདེ་བ་མེད། །ཁྱེམ་ནས་རབ་ཏུ་བྱུང་ཞིག་སློབ་བུ་རྣམས། །འགྲོ་ཀུན་ཚེ་རབས་སྔོན་མའི་ཕ་མ་ཡིན། །བྱམས་དང་སྙིང་རྗེ་སྒོམས་ཤིག་སློབ་བུ་རྣམས། །རྫོགས་པའི་སངས་རྒྱས་གཞན་ཕན་སེམས་ལས་འབྱུང་། །ཀུན་ལ་ཕན་སེམས་སྦྱོངས་ཤིག་སློབ་བུ་རྣམས། །སྦྱིན་པ་བཏང་ན་རང་གཞན་དོན་གཉིས་འགྲུབ། །དོན་མེད་སེར་སྣ་མ་བྱེད་སློབ་བུ་རྣམས། །ཚུལ་ཁྲིམས་བསྲུངས་ན་འདི་ཕྱི་གཉིས་ཀ་བདེ། །ཆང་དང་བུད་མེད་སྤོངས་ཤིག་སློབ་བུ་རྣམས། །བཟོད་པ་བསྒོམས་ན་ཕྱི་མར་གཟུགས་བྱད་མཛེས། །དོན་མེད་ཁོང་ཁྲོ་མ་བྱེད་སློབ་བུ་རྣམས། །བརྩོན་འགྲུས་བྱས་ན་ཆོས་ལྡན་བྱ་བ་འགྲུབ། །གཉིད་དང་ལེ་ལོ་མ་ཆེ་སློབ་བུ་རྣམས། །རྩེ་གཅིག་བསམ་གཏན་བསྒོམས་ན་མངོན་ཤེས་འཆར། །དོན་མེད་རྣམ་གཡེང་མ་བྱེད་སློབ་བུ་རྣམས། །ཤེས་རབ་སྟོང་ཉིད་བསྒོམས་ན་ཐར་བ་ཐོབ། །བདག་འཛིན་རྩད་ནས་ཆོད་ཅིག་སློབ་བུ་རྣམས། །དམ་642

ཚིག་གཙང་ན་མཁའ་འགྲོ་ཆོས་སྐྱོང་འཁོར། །མཆེད་གྲོགས་དམ་ཚིག་སྲུངས་ཤིག་སློབ་བུ་རྣམས། །ཚེ་གཅིག་སངས་རྒྱས་ཐོབ་པ་གསང་སྔགས་ཡིན། །ཡི་དམ་བསྒྱེད་རྫོགས་སྒོམས་དང་སློབ་བུ་རྣམས། །སྡིག་ཅན་བཙན་ཐབས་འཚང་རྒྱ་འཕོ་བ་ཡིན། །འདི་ལ་ནན་ཏན་གྱིས་དང་སློབ་བུ་རྣམས། །རྒྱུན་དུ་མ་ཡེངས་རང་གི་སེམས་ལ་ལྟོས། །འཁོར་འདས་ལྟད་མོ་མཐོང་ངོ་སློབ་བུ་རྣམས། །དམ་པའི་ཆོས་ལ་མི་ཟབ་གང་ཡང་མེད། །ཆོས་ལུགས་གཞན་ལ་མ་སྨོད་སློབ་བུ་རྣམས། །དག་སྣང་ཡོན་ཏན་བསྐྱེད་པའི་གཞི་མ་ཡིན། །ཀུན་ལ་དག་སྣང་སྦྱོངས་ཤིག་སློབ་བུ་རྣམས། །གྲོང་དགོན་གང་དུ་བསྡད་ཀྱང་བདེ་བ་མེད། །རི་ཁྲོད་དབེན་པ་སྟེན་ཅིག་སློབ་བུ་རྣམས། །དུས་ངན་སྙིགས་མའི་མི་ལ་ཁྲེལ་གཞུང་མེད། །གྲོགས་མེད་གཅིག་པུར་སྡོད་ཅིག་སློབ་བུ་རྣམས། །འདི་བཞིན་ཉམས་སུ་ལེན་པའི་གང་ཟག་ལ། །བདེ་སྐྱིད་ཉི་མ་འཆར་རོ་སློབ་བུ་རྣམས། །སྙིང་འདི་ཕྱིར་ཕྱུང་བསྟན་ཡང་ཤ་ཞིག་ཡིན། །སྙིང་གཏམ་དེ་བས་ལྷག་གོ་སློབ་བུ་རྣམས། །སྙིང་ནས་ཆོས་ཤིག་བྱེད་ན་འདི་བཞིན་གྱེས། །ཆོས་ཀྱི་སྙིང་བོ་ཡིན་ནོ་སློབ་བུ་རྣམས། །མཁས་གྲུབ་བརྒྱ་ཕྲག་མང་བོར་དྲིས་ན་ཡང་། །འདིའི་ལྷག་གསུང་རྒྱུ་མེད་དོ་སློབ་བུ་རྣམས། །མདོ་རྒྱུད་བསྟན་བཅོས་མང་བོར་བལྟས་ན་ཡང་། །འདི་ལས་ཟབ་ཅིག་མེད་དོ་སློབ་བུ་643

རྣམས། །ཡིད་མི་ཆེས་ན་རྒྱལ་བའི་བཀའ་ལ་ལྟོས། །ང་ནི་མི་སྡོད་གཞན་དུ་སོང་ན་ཡང་། །ལེགས་བཤད་འདི་ཉིད་སྡོད་དོ་སློབ་བུ་རྣམས། །འདི་བཞིན་ཉམས་སུ་ལེན་པའི་དད་ཅན་ལ། །ང་ཉིད་བསྡད་དང་ཁྱད་མེད་སློབ་བུ་རྣམས། །འདི་བཞིན་མི་བྱེད་མི་ལ་ང་བསྡད་རུང་། །འདིའི་ལྷག་བཤད་རྒྱུ་མེད་དོ་སློབ་བུ་རྣམས། །དད་པ་མེད་པའི་མི་ལ་བསྡད་པ་ལས། །ད་དུང་སོང་བ་དྲག་གོ་སློབ་བུ་རྣམས། །ཕ་ངས་སྙིང་གཏམ་ཟབ་མོ་བཤད་ནས་སོང་། །ཁྱེད་རྣམས་སྙིང་ལ་ཆོངས་ཤིག་སློབ་བུ་རྣམས། །སྐྱེ་བ་འདི་ལ་ད་ནས་མི་མཇལ་ཡང་། །སྐྱེ་བ་ཕྱི་མར་མཇལ་ལོ་སློབ་བུ་རྣམས། །གླུ་འདི་ཐོས་ཚད་སྐྱེ་བོ་ཕོ་མོ་རྣམས། །གནས་སྐབས་བདེ་ཞིང་མཐར་ཐུག་འཚང་རྒྱ་ཤོག །ཅེས་པ་འདི་ཡང་སྐལ་ལྡན་སྙིང་གི་སློབ་བུ་ཡོངས་ལ་འགྲོ་ཁར་སྨྲས་པའོ། ། ་བླ་མ་དཀོན་མཆོག་གསུམ་ལ་གསོལ་བ་འདེབས། །བདག་གཞན་ཆོས་དང་མཐུན་པར་བྱིན་གྱིས་རློབས། །རྣལ་འབྱོར་བདག་གིས་ཕན་པའི་གླུ་དབྱངས་ལེན། །ཁྱེད་རྣམས་མ་ཡེངས་ཉོན་ཅིག་ཡོན་བདག་རྣམས། །མི་ཚེ་ཡད་མ་ཡུད་ལ་ཤོར་ནས་ཐལ། །མི་རྟག་འཆི་བ་ཡོང་ངོ་ཡོན་བདག་རྣམས། །འཆི་དུས་བསགས་པའི་ནོར་རྣམས་ཤུལ་དུ་འཇོག །དོན་མེད་སྡིག་གསོག་མ་བྱེད་ཡོན་བདག་རྣམས། །ཕྱི་མར་ཕན་པ་དམ་པའི་ལྷ་ཆོས་644

ཡིན། །ད་ལྟ་ལྷ་ཆོས་གྱིས་ཤིག་ཡོན་བདག་རྣམས། །གཏན་གྱི་སྐྱབས་སུ་བསླུ་མེད་དཀོན་མཆོག་བཟང་། །མཆོད་བསྟོད་གསོལ་བ་ཐོབས་དང་ཡོན་བདག་རྣམས། །འཇིག་རྟེན་ལྷ་ཡིས་ཕན་ལས་གནོད་པ་ཆེ། །དོན་མེད་དམར་མཆོད་མ་བྱེད་ཡོན་བདག་རྣམས། །རང་ལ་སངས་རྒྱས་དངོས་ཏེ་བླ་མ་ཡིན། །རྟག་ཏུ་ཅི་མཉེས་སྒྲུབས་ཤིག་ཡོན་བདག་རྣམས། །དཔའ་བོ་མཁའ་འགྲོ་དངོས་ཏེ་མཆེད་གྲོགས་ཡིན། །གྲོགས་ལ་བརྩེ་གདུང་གྱིས་ཤིག་ཡོན་བདག་རྣམས། །བོད་ཀྱི་ལྷ་སྐལ་སྤྱན་རས་གཟིགས་དབང་ཡིན། །རྟག་ཏུ་གསོལ་བ་ཐོབས་དང་ཡོན་བདག་རྣམས། །སྐྱོང་རྒྱུའི་གཉེན་དེ་འགྲོ་དྲུག་སེམས་ཅན་ཡིན། །བྱམས་དང་སྙིང་རྗེས་སྐྱོངས་ཤིག་ཡོན་བདག་རྣམས། །འདུལ་རྒྱུའི་དགྲ་དེ་ཉོན་མོངས་དུག་ལྔ་ཡིན། །གཉེན་པོས་ཅི་ཐུལ་གྱིས་ཤིག་ཡོན་བདག་རྣམས། །དམྱལ་བའི་རྒྱུ་ཡི་གཙོ་བོ་སྲོག་གཅོད་ཡིན། །ནམ་ཡང་སྲོག་གཅོད་མ་བྱེད་ཡོན་བདག་རྣམས། །སྲོག་གཅོད་བྱེད་པའི་རྩ་བ་ཤ་འདི་ཡིན། །སྡིག་ཟས་ཤ་ཁྲག་སྤོངས་ཤིག་ཡོན་བདག་རྣམས། །ཁྱིམ་ཚང་མི་རྟག་ཚོང་འདུས་མགོན་པོ་འདྲ། །དོན་མེད་འཁོན་འཛིང་མ་བྱེད་ཡོན་བདག་རྣམས། །བཟང་རུང་ངན་རུང་གཡས་གཡོན་ཁྱེམ་མཚེས་དགོས། །ཁྱེམ་མཚེས་སྡང་བོ་མ་བྱེད་ཡོན་བདག་རྣམས། །ཕྱུགས་ལ་རྡེག་རྡུང་བྱས་ན་གཡང་ལྷ་ཉམས། །སྒོ་ཕྱུགས་645

བྱམས་པས་སྐྱོངས་ཤིག་ཡོན་བདག་རྣམས། །ཁོང་ཁྲོས་རང་གཞན་གཉིས་ཕུང་དགེ་རྩ་འཇོམས། །དགྲ་ལ་ཞེ་སྡང་མ་ཆེ་ཡོན་བདག་རྣམས། །ཚེ་སྟོད་གཉེན་ཡང་ཚེ་སྨད་དགྲ་རུ་འགྱུར། །གཉེན་ལ་གདུང་སེམས་མ་ཆེ་ཡོན་བདག་རྣམས།།སེར་སྣ་བྱས་ན་ཡི་དྭགས་གནས་སུ་སྐྱེ། །གཡོག་པོར་ལྟོ་གོས་བྱིན་ཅིག་ཡོན་བདག་རྣམས། །ཕྱི་མའི་ཡུལ་ལ་ཟས་ནོར་ཁྱེར་ས་མེད། །དབུལ་བོར་སྦྱིན་པ་ཐོངས་ཤིག་ཡོན་བདག་རྣམས། །ཕ་མ་བཀུར་ན་བུ་ལ་བསོད་ནམས་སྐྱེ། །རྒས་དུས་བྱམས་པས་སྐྱོངས་ཤིག་ཡོན་བདག་རྣམས། །མར་མེ་ཕུལ་ན་ཕྱི་མར་གཟུགས་བྱད་མཛེས། །ལྷ་ལ་མར་མེ་ཕུལ་ཅིག་ཡོན་བདག་རྣམས། །ཕྱག་དང་སྐོར་བས་ལུས་ཀྱི་སྒྲིབ་པ་འདག །རྟེན་ལ་ཕྱག་སྐོར་གྱིས་ཤིག་ཡོན་བདག་རྣམས།།ཁ་ནི་ཁ་མཆུ་ཀུན་གྱི་རྩ་བ་ཡིན། །དོན་མེད་ལབ་ལོབ་མ་མང་ཡོན་བདག་རྣམས། ་།ཆོས་ཀྱི་སྙིང་བོ་ཡི་གེ་དྲུག་མ་ཡིན།།རྒྱུན་དུ་མ་ཎི་བགྲོངས་ཤིག་ཡོན་བདག་རྣམས། །བསམ་པ་བཟང་ན་ཅི་བྱས་ཆོས་སུ་འགྲོ། །བསམ་པ་བཟང་བོ་གྱེས་ཤིག་ཡོན་བདག་རྣམས། །བསོད་ནམས་འཛད་པའི་རྒྱུ་ནི་བསམ་ངན་ཡིན། །བསམ་ངན་ཡིད་ལ་མ་འཛིན་ཡོན་བདག་རྣམས།།དུས་ངན་སྙིགས་མའི་མི་ལ་བློ་གཏད་མེད། །བློ་ཕུགས་ཆོས་ལ་གཏོད་ཅིག་ཡོན་བདག་རྣམས། །གྲོས་དེ་འདྲི་ན་རྒྱལ་བའི་བཀའ་ལ་དྲིས། །ལེགས་ཉེས་646

གསལ་བར་སྟོན་ནོ་ཡོན་བདག་རྣམས། །མི་ལ་མ་རེ་ལྷ་ལ་གསོལ་བ་འདེབས། །ཅི་བསམ་ཆོས་བཞིན་འགྲུབ་བོ་ཡོན་བདག་རྣམས། །ང་ནི་མི་སྡོད་རྒྱལ་ཁམས་གཞན་དུ་འགྲོ། །ཁྱེད་རྣམས་བདེ་བར་བཞུགས་ཤིག་ཡོན་བདག་རྣམས། །ད་ནི་འོ་སྐོལ་ཚེ་འདིར་མི་མཇལ་ཡང་། །ཕྱི་མར་མཇལ་བར་སྨོན་ནོ་ཡོན་བདག་རྣམས། །གླུ་འདི་ཐོས་ཚད་སྐྱེ་བོ་ཕོ་མོ་ཡིས། །གཏན་ཏུ་བདེ་བའི་སྐྱིད་འགོ་ཚུགས་པར་ཤོག །ཅེས་པ་འདི་ཡང་དད་ཅན་ཡོན་བདག་ཕོ་མོ་ཡོངས་ལ་འགྲོ་ཁར་སྨྲས་པའོ། །དཔལ་ལྡན་བླ་མ་རྣམས་ལ་གསོལ་བ་འདེབས། །དམ་ལྡན་མཆེད་གྲོགས་རྣམས་ལ་ཐུགས་རྗེས་གཟིགས། །དཔོན་གྱེ་མཆོག་ཏུ་བླ་མ་དམ་པ་སྟེན། །དགོས་སར་བསླུ་བ་མེད་དོ་མཆེད་གྲོགས་རྣམས། །སྐྱབས་ཀྱི་མཆོག་ཏུ་བསླུ་མེད་དཀོན་མཆོག་སྟེན། །སྲིད་ཞིའི་འཇིགས་ལས་སྐྱོབ་བོ་མཆེད་གྲོགས་རྣམས། །ནོར་གྱི་མཆོག་ཏུ་འཕགས་པའི་ནོར་བདུན་གསོགས། །ནམ་ཡང་འཛད་པ་མེད་དོ་མཆེད་གྲོགས་རྣམས། །ཟས་ཀྱི་མཆོག་ཏུ་ཟག་མེད་ཏིང་འཛིན་ཟོ།།བཀྲེས་སྐོམ་སྡུག་བསྔལ་སེལ་ལོ་མཆེད་གྲོགས་རྣམས།།གོས་ཀྱི་མཆོག་ཏུ་གཏུམ་མོའི་བདེ་དྲོད་སྦོར། །དབྱར་དགུན་གྲང་དྲོ་མེད་དོ་མཆེད་གྲོགས་རྣམས། །ཉེ་གནས་མཆོག་ཏུ་རང་གི་ལག་པ་སྟེན། །དགོས་སར་ནམ་ཡང་སླེབ་བོ་མཆེད་གྲོགས་རྣམས། །ཁང་647

བའི་མཆོག་ཏུ་རང་བྱུང་བྲག་ཕུག་སྟེན། །ཞིག་གསོ་ཐིགས་ཚགས་མི་དགོས་མཆེད་གྲོགས་རྣམས། །གྲོགས་ཀྱི་མཆོག་ཏུ་རང་བྱུང་ཡེ་ཤེས་སྟེན།།དགའ་བདེ་རྒྱུན་མི་འཆད་དོ་མཆེད་གྲོགས་རྣམས།།བུ་ཡི་མཆོག་ཏུ་རིག་པའི་ཁྱེའུ་གསོས། །རྒྱལ་བའི་གདུང་རྒྱུད་འཛིན་ནོ་མཆེད་གྲོགས་རྣམས། །ས་ཞིང་མཆོག་ཏུ་འགྱུར་མེད་དད་པ་སྟེན། །དགེ་བའི་སྟོན་ཐོག་འབྱུང་ངོ་མཆེད་གྲོགས་རྣམས། །ཕ་ཡུལ་མཆོག་ཏུ་ཕྱོགས་མེད་རྒྱལ་ཁམས་བཟང་། །ཕྱོགས་རིས་ཆགས་སྡང་ཟད་དོ་མཆེད་གྲོགས་རྣམས། །དགོན་གཞིའི་མཆོག་ཏུ་ངེས་མེད་རི་ཁྲོད་ཟུངས། །ཐུགས་དམ་དགེ་སྦྱོར་འཕེལ་ལོ་མཆེད་གྲོགས་རྣམས། །སྐྱོང་རྒྱུའི་མཆོག་ཏུ་འགྲོ་དྲུག་སེམས་ཅན་སྐྱོངས། །ཕན་ཐོགས་ཤུགས་ཀྱིས་ཡོང་ངོ་མཆེད་གྲོགས་རྣམས། །འདུལ་རྒྱུའི་མཆོག་ཏུ་རང་རྒྱུད་ཉོན་མོངས་ཐུལ། །ཕྱི་དགྲ་འདུལ་མི་དགོས་སོ་མཆེད་གྲོགས་རྣམས། །ལས་ཀྱི་མཆོག་ཏུ་ཆོས་སྤྱོད་བཅུ་ལ་འབོད། །བསོད་ནམས་དཔག་མེད་ཐོབ་བོ་མཆེད་གྲོགས་་རྣམས། །འགྲོ་འདུག་མཆོག་ཏུ་ཕྱག་དང་སྐོར་བ་རེམ། །ལས་ངན་སྡིག་སྒྲིབ་འདག་གོ་མཆེད་གྲོགས་རྣམས། །གཏམ་གྱེ་མཆོག་ཏུ་ཆོས་ཀྱི་གླེང་མོ་གྱིས། །ཐོས་ཚད་རྣམས་ལ་ཕན་ནོ་མཆེད་གྲོགས་རྣམས། །ཡི་དམ་མཆོག་ཏུ་ཐུགས་རྗེ་ཆེན་པོ་སྟེན། །བོད་ཀྱི་ལྷ་སྐལ་ཡིན་ནོ་མཆེད་གྲོགས་རྣམས། །ཁ་ཏོན་མཆོག་ཏུ་ཡི་གེ་དྲུག་648

མ་བགྲོངས། །ཆོས་ཀྱི་སྙིང་བོ་ཡིན་ནོ་མཆེད་གྲོགས་རྣམས། །ཆོས་སྐྱོང་མཆོག་ཏུ་ཡེ་ཤེས་པ་རྣམས་སྟེན། །ཀོ་ལོང་ཕྲག་དོག་ཆུང་ངོ་མཆེད་གྲོགས་རྣམས། །སྒོམ་གྱི་མཆོག་ཏུ་སྟེང་ཉིད་སྙིང་རྗེ་སྒོམས། །མྱུར་དུ་སངས་རྒྱས་ཐོབ་བོ་མཆེད་གྲོགས་རྣམས། །བདེ་བའི་མཆོག་ཏུ་དམ་པའི་ལྷ་ཆོས་གྱིས། །འདི་ཕྱི་གཉིས་ཤར་ཕན་ནོ་མཆེད་གྲོགས་རྣམས། །ང་ནི་མི་སྡོད་ཡུལ་ཕྱོགས་གཞན་དུ་འགྲོ། །ཁྱེད་རྣམས་འདི་བཞིན་མཛོད་ཅིག་མཆེད་གྲོགས་རྣམས། །དེང་ནས་བཟུང་སྟེ་ཚེ་རབས་ཐམས་ཅད་དུ། །ཡང་ཡང་མཇལ་བར་སྨོན་ནོ་མཆེད་གྲོགས་རྣམས།།གླུ་འདི་ཐོས་ཚད་སྐྱེ་བོ་ཕོ་མོ་རྣམས། །ཅི་བསམ་ཆོས་བཞིན་འགྲུབ་པའི་བཀྲ་ཤིས་ཤོག །ཅེསཔ་འདི་ཡང་དམ་ལྡན་མཆེད་གྲོགས་ཡོངས་ལ་འགྲོ་ཁར་སྨྲས་པའོ། །ལྷར་བཅས་འགྲོ་བའི་གཙུག་རྒྱན་བླ་མ་རྗེ།།རྗེ་བཙུན་འཇམ་དཔལ་དབྱངས་ལ་ཕྱག་འཚལ་ལོ། །མཁས་པ་རྣམས་ཀྱི་གསུང་གི་རྗེས་འབྲངས་ནས། །མཁས་བླུན་ཡོངས་ལ་ཕན་པའི་གླུ་དབྱངས་ལེན། །སྔོན་དུས་ཆོས་རྒྱལ་སྲོང་བཙན་སྒམ་པོ་ཡིས། །མི་དགེ་བཅུ་སྤངས་ཁྲིམས་བསྡམས་བོད་ཁམས་བསྐྱངས། །ཁ་ཙམ་མིན་པར་དེ་ཡི་རྣམ་ཐར་ལ། །ཁ་མིག་ཡར་ལྟ་རྒྱལ་བློན་ཀུན་གྱིས་གྱིས། །རྒྱལ་པོ་ཟླ་བས་དབུ་ཡང་སྦྱིན་པར་བཏང་། །དྲི་མེད་ཀུན་ལྡན་སྦྱན་ཡང་སྦྱིན་ལ་ལྟོས། །དེ་འདྲའི་ལུས་སྲོག་གཏོང་བར་མ་ནུས་649

ཀྱང་། །སྦྱིན་པ་གཏོང་བ་རྒྱལ་པོའི་ཆོས་ལུགས་ཡིན། །བུང་བས་མེ་ཏོག་མདངས་ལ་མི་གནོད་བཞིན། །རིམ་བཞིན་སོང་ནས་སྦྲང་རྩི་ལེན་ལ་ལྟོས། །རྒྱལ་པོས་མི་སེར་རྣམས་ལ་མི་གནོད་བཞིན། །ཀུན་ལ་རིམ་བཞིན་ཁྲལ་ཡང་སྡུད་ཤེས་གྱིས། །ཤེད་མོང་རྒྱས་པའི་སྒོ་ཕྱུགས་གཡག་རྣམས་ལ། །འབྲོག་པ་འགའ་རེས་ཁྲག་ཀྱང་གཏར་བ་མཐོང་། །མི་སེར་རྣམས་ལ་ལོངས་སྤྱོད་འཛོམས་པའི་ཚེ། །ཁྲལ་ཡང་ཅུང་ཟད་སྐབས་རེ་བཞག་ན་ཡོང་། །ཤེད་མེད་གཡག་ལ་ཡང་ཡང་ཁྲག་གཏར་ན། །ཐ་མ་ཁྲག་ཀྱང་མི་ཡོང་ཆུ་སེར་ཐོན།།མི་སེར་རྣམས་ལ་ཡང་ཡང་ཁྲལ་བཞག་ན། །ཐ་མ་ཁྲལ་ཀྱང་མི་ཁུར་ཡུལ་ནས་ཐོན། །མགོ་བོ་གཅིག་པུ་འཚམས་པས་ཅི་ལ་ཕན། །ཡན་ལག་རྣམས་ཀྱང་འཛོམས་ན་མགོ་བོའི་རྒྱན། །རྒྱལ་པོ་གཅིག་པུ་ཡོད་པས་ཅི་ལ་ཕན། །འབངས་འཁོར་ཀུན་ཀྱང་ཕྱུག་ན་རྒྱལ་པོའི་རྒྱན། །གང་ཞིག་གསེར་གྱི་རི་ལ་གནས་བཅས་ན། །དེ་ཡི་འདབ་ཆགས་ཐམས་ཅད་གསེར་དུ་འགྱུར། །ཆོས་རྒྱལ་ཆེན་པོ་ཞིག་ལ་རྟེན་བཅས་ན། །དེ་ཡི་འཁོར་འབངས་ཐམས་ཅད་སྐྱིད་པར་འགྱུར། །ཐིགས་པས་རྒྱུན་དུ་བརྡུང་བའི་ཁང་བ་ལས། །ཕྱེ་རོལ་གད་ཁུང་ཞིག་ནས་བསྡད་པ་སྐྱིད། །དཔོན་པོ་ཞལ་ངོ་ནག་པའི་ཇ་ཆང་ལས། །གཡོག་པོ་ཐང་ཀ་ཡངས་པའི་ཆུ་ར་སྐྱིད། །རང་ལ་དགོས་པ་མིག་གཉིས་ཡིན་པས་འཚོས། །མ་ལ་ཡོད་པ་བུ་650

ཚ་ཡིན་པས་བྱམས། །འབངས་ལ་དགོས་པ་རྒྱལ་བློན་ཡིན་པས་བཀུར། །རྒྱལ་པོར་ཡོད་པ་འབངས་རྣམས་ཡིན་པས་སྐྱོངས།།འོག་ཁང་བཤིག་ནས་སྟེང་ཁང་ཕུབ་ན་ཡང་། །སྟེང་འོག་གཉིས་ཀ་འགྱེལ་བའི་ལས་ཀ་ཡིན། །མི་སེར་གཏོར་ནས་དཔོན་པོས་ཁྲལ་བསྡུས་ཀྱང་། །དཔོན་གཡོག་གཉིས་ཀ་སྡུག་པའི་བྱ་བ་ཡིན། །ནགས་ཚལ་མང་བོའི་ནང་དུ་བལྟས་ན་ཡང་།།ཤིང་ལ་ཡ་ཡོ་མེད་པའི་དྲང་བོ་དཀོན། །མི་ཡང་མང་བོའི་ནང་དུ་བལྟས་པའི་ཚེ། །སྐྱོན་མེད་ཡོན་ཏན་ལྡན་པ་རེ་རེ་ཙམ། །གང་ནས་ཚད་ཀྱང་ལོངས་པའི་རས་ཁ་གང་། །གང་ལ་བསྟན་ཀྱང་མི་ཡིས་ཉོ་བ་ཡིན། །གང་ནས་བལྟས་ཀྱང་སྐྱོན་མེད་ཡོན་ཏན་ཅན། །གང་དུ་སོང་ཡང་མི་ཡིས་བཀུར་བར་འགྱུར། །ལྕང་མ་ཐམས་ཅད་ཆུ་ཡི་ཕྱོགས་སུ་གཡོན། །སྤྲེའུ་ཐམས་ཅད་ནགས་ཀྱི་ཁྲོད་ལ་དགའ། །གཏམ་རྣམས་ཐམས་ཅད་འདོད་པའི་ཕྱོགས་སུ་གཏོང་། །མི་རྣམས་ཐམས་ཅད་ཕྱུག་པོའི་བུ་ལ་དགའ། །ལྦ་བ་མེད་ན་གླིང་ཕྲན་འགའ་ཞིག་ན། །ཡན་ལག་གཅིག་དེ་ཉམས་པའི་སྐྱོན་དུ་བརྗོད། །ངན་སྤྱོད་གཡོ་སྒྱུ་མེད་པའི་གཉོམ་ཆུང་ལ། །བཟོ་ལྟ་མི་འདུག་ཟེར་ནས་འཕྱ་མི་རིགས། །འབྲུ་ལྡན་སྙེ་མ་མགོ་བོ་ཀུག་ནས་འདུག །འབྲས་མེད་ལང་ལོང་རྣམས་ཀྱི་མགོ་འཕང་མཐོ། །ཡོན་ཏན་ལྡན་ན་ཞི་ཞིང་དུལ་བར་གནས། །ཡོན་ཏན་མེད་ན་651

རང་མཐོང་ང་རྒྱལ་ཆེ། །བྱང་བསྟན་ཕུག་པར་ཉི་མ་མི་འཆར་ཡང་། །ཕྱོགས་གཞན་ཕུག་པའི་མུན་པ་ཅིས་མི་སེལ མ་རབས་རྣམས་ལ་བཤད་པས་མི་ཕན་ཡང་། །ཡ་རབས་རྣམས་ཀྱི་སེམས་ལ་ཅིས་མི་ཕན། །བྱེས་པས་རྒན་པའི་གཏམ་གྱི་རྗེས་བཟློས་ཤིག །ཐུབ་ཀྱང་དེ་ལ་ཕ་མས་མཚར་དུ་འཛིན། །བློ་ཆུང་བདག་ཀྱང་་མཁས་པའི་གསུང་བཞིན་དུ། །འདི་འདྲ་སྨྲས་ལའང་མཁས་པ་དགྱེས་པར་རིགས། །མིག་ལྡན་རྣམས་ཀྱིས་མཐོང་ཀྱང་ལོང་བ་ཡིས། །ལམ་དེར་ཞུགས་ཞེས་བཤད་ལ་འགལ་བ་ཅི། །བློ་ལྡན་རྣམས་ཀྱིས་ཤེས་ཀྱང་རྨོངས་པ་ངས། །དེ་ལྟར་མཛོད་ཅེས་བཤད་ལ་འགལ་མེད་སྙམ། །གསལ་དྭངས་ཡིད་འོང་དམར་སེར་ལི་ཁྲིའི་མཚོར། །ཉི་འོད་ལྷུང་ཚེ་སྔར་བས་ཆེས་ཆེར་གསལ། །བློ་ལྡན་རྣམས་ལ་བསླབ་བྱ་བྱས་པའི་ཚེ། །སྔར་བས་སེམས་རྒྱུད་ཆེས་ཆེར་བཟང་བར་འགྱུར། །རྣམ་དག་འཛིན་མའི་གཞི་ལས་དཔག་བསམ་ཤིང་། །རྣམས་ཀྱི་རྩ་བ་བརྟན་ཅིང་རྩེ་མོ་རྒྱས། །རྣམ་དཀར་དགེ་བའི་མཐུ་ལས་རྒྱལ་བློན་སྲས། །རྣམས་ཀྱི་སྐུ་ཚེ་རྒྱལ་མཚན་བརྟན་གྱུར་ཅིག །རྣམ་ཐོས་སྲས་དང་ཛེེ་ལྷ་ནོར་རྒྱུན་མ། །རྣམས་ཀྱི་ནོར་རྣམས་མི་ཟད་འཕེལ་བ་བཞིན། །རྣམ་ཀུན་རྗེ་འབངས་མངའ་ཐང་འབྱོར་བ་རྒྱས། །རྣམ་མང་འགྲོ་ལ་ཕན་པའི་བཀྲ་ཤིས་ཤོག །ཅེས་པ་འདི་ནི་དད་གཏོང་བློ་གྲོས་ཆེ་བའི་མན་ཐང་རྒྱལ་པོ་ལ་སྨྲས་652

པའོ། །ངག་གི་དབང་ཕྱུག་རྗེ་བཙུན་འཇམ་པའི་དབྱངས། །དབྱངས་ཅན་ལྷ་མོས་ལེགས་བཤད་དགའ་སྟོན་སྩོལ། །སྔོན་གྱི་མཁས་པ་རྣམས་ཀྱི་ལུགས་སྲོལ་བཞིན། །རྣལ་འབྱོར་ངས་ཀྱང་ལུགས་གཉིས་བསླབ་བྱ་སྟོན། །བྱ་བ་གང་བྱེད་སྔོན་དུ་རྟོག་དཔྱོད་ཐོངས། །མ་བརྟགས་པ་ཡི་བྱ་བ་བྱེད་མི་རུང་། །ཐུན་མོང་བྱ་བ་གྲོས་ཀྱིས་བསྒྲུབ་པར་བྱ། །རྗེས་ནས་མ་འགྲུབ་ན་ཡང་ཁག་ངན་མེད། །དཀྲུགས་ཤིང་བྱེད་མཁན་གྲོས་ཀྱིས་ཁྱུར་མ་འཇུག །བུད་མེད་ངན་མའི་གྲོས་ལ་ཉན་མི་རུང་། །ཐམས་ཅད་གྲོས་བྱས་བྱེད་ངོ་མ་ཐིངས་ན། །ཤ་ཚ་ཉམས་ཅན་ཡུལ་མི་རྒན་ལ་དྲིས། །གྲོས་མཐིལ་རེ་ཞིག་མི་ལ་མ་བཤད་པར། །རྟོག་དཔྱོད་ཞིབ་ཏུ་ཐོངས་དང་ཉེན་མི་འབྱུང་། །བཟའ་མི་ཁ་འཆམ་ཟོས་ནས་ཚར་བ་དང་། །ཡུལ་མི་གྲོས་བྱས་ལད་ན་འགྱོད་པ་མེད། །བྱ་བ་ཆེན་པོ་སྒྲུབ་ཚེ་ཆུང་ངུའི་ནོར། །ཆུད་ཟོས་སོང་ཀྱང་དེ་ལ་སེར་སྣ་སྤང་།།ཡིད་ལ་ཤར་ཚད་ལག་ཏུ་ལེན་མི་རུང་། །ལག་ཏུ་བླངས་ཚད་མཐའ་རུ་ཐོན་པར་བྱ། །རང་གིས་མི་ཤེས་རོགས་ལ་མ་དྲིས་ན། །རྗེས་ནས་ཉེས་ཚེ་འགྱོད་པ་ཆེན་པོ་འོང་། །མ་རབས་མང་བོའི་དཔོན་པོ་བྱེད་པ་ལས། །ཡ་རབས་ཤིག་གི་གཡོག་པོ་བྱས་ན་སྐྱིད། །ཁྲེལ་མེད་དཔོན་དང་གཉེན་ལ་རེ་བ་ལས། །ཁྲེལ་ཡོད་653

གཞུང་བཟང་གཞན་ལ་སྐྱབས་ན་བཟང་། །བློ་གཏད་མེད་པའི་སྤུན་དང་འགྲོགས་པ་ལས། །ཤ་ཚ་སྙིང་ཉེའི་གྲོགས་དང་འགྲོགས་ན་བདེ། །དགྲ་ལ་སྡང་ཀྱང་འཕྲལ་དུ་མི་ཁྲོ་བར། །རྗེས་སུ་འཇམ་པའི་ཐབས་ཀྱིས་འདུལ་བར་བྱ། །གཉེན་ལ་བྱམས་ཀྱང་ཁ་རུ་མི་འདོན་པར། །སེམས་ལ་བཞག་ནས་མི་མངོན་ཤུགས་ཀྱིས་སྐྱོངས། །ཟས་ནོར་འདོད་ཀྱང་ཧམ་པ་མི་བྱེད་པར། །ངག་འཇམ་ཐབས་མཁས་མི་གནོད་བཞིན་དུ་ལེན། །གཉེན་གྲོགས་མགྲོན་རྣམས་ཐོག་མར་འཛུམ་གྱེས་བསུ། །ཟས་སྐོམ་བྱིན་ན་གཏམ་སྙན་ཡོང་སྒོ་མང་། །ལང་ཤོར་རྐུན་པོ་མི་ཡི་ཁྱུར་མི་ཆུད། །དེ་དང་འགྲོགས་ན་གཏམ་ངན་ཤུགས་ཀྱིས་འོང་། །མི་དགའི་རྣམ་འགྱུར་བསྟན་ན་གྲོགས་ལ་གཟན། །མིག་ལོག་བཙོག་པ་སུ་ལའང་མ་སྟོན་ཅིག །ལག་ཏུ་བྱུང་ཚད་ཐམས་ཅད་ཁར་མ་རྒྱག །གསོག་འཇོག་མཁས་པོ་གྱིས་དང་ཕྱུག་པོར་འགྱུར། །རྒྱལ་པོ་ནོར་ལ་ཧམ་པ་མི་ཆེ་བར། །རང་གི་ལོངས་སྤྱོད་རྣམས་ཀྱིས་ཆོག་ཤེས་གྱིས་། །འབངས་རྣམས་ཀུན་ཀྱང་ཕན་ཚུན་མི་འཁྲུག་པར། །དཔོན་པོའི་གསུང་བཞིན་རང་སར་གནས་ན་ལེགས། །ཁྱིམ་ཚང་ཀུན་གྱེས་འཐབ་མོ་མ་རྒྱག་དང་། །ཁ་ལ་ཟ་རྒྱུ་མེད་རུང་སེམས་ཁ་བདེ། །ཅི་བསམ་ཐམས་ཅད་ཡིད་བཞིན་འགྲུབ་པ་ལ། །བསོད་ནམས་དཔག་མེད་དགོས་ཞེས་མཁས་པས་གསུངས། །ཕྱི་མ་ཕར་ཞོག་654

འཇིག་རྟེན་ཁམས་འདིར་ཡང་། །བདེ་བའི་ཐབས་སུ་ཚོགས་བསགས་བྱེད་པ་གཅེས། །ཚེ་འདི་བདེ་རུང་སྡུག་རུང་ཡུད་ཙམ་ཡིན། །ཕྱི་མར་བདེ་ཐབས་དམ་པའི་ལྷ་ཆོས་གྱིས། །ཆོས་ལ་བཟང་ངན་མེད་ཀྱང་ཕ་མེས་དུས།།དར་བའི་ཆོས་དང་ཆོས་སྐྱོང་བསྟེན་ན་ཤིས། །འདི་དང་འདི་འདྲ་ཤེས་ནས་བྱེད་པ་རྣམས། །མཐོ་ནས་མཐོ་རུ་འགྲོའོ་ཤེས་ལྡན་རྣམས། །འདི་ལྟར་བགྱིས་པའི་རྣམ་དཀར་དགེ་བ་ཀུན། །ཀུན་ལ་ཕན་ཐོགས་འབྱུང་བའི་རྒྱུ་རུ་བསྔོ། །མི་ནོར་ཟས་གསུམ་འཛོམ་པའི་སྨོན་ལམ་འདེབས། །བདེ་སྐྱིད་སྙན་གསུམ་འབྱུང་བའི་བཀྲ་ཤིས་ཤོག །ཅེས་པ་འདི་ཡང་རྣམ་དཀར་དགེ་ཕྱོགས་ལ་མོས་པའི་གློ་བོ་ཁྲི་ཇོག་རྒྱལ་པོ་ལ་གདམས་པའོ། །ཤེས་བྱ་ཀུན་མཁྱེན་མཁྱེན་རབ་འཇམ་དཔལ་དབྱངས། །དབྱངས་ཅན་ལྷ་མོས་ཤེས་རབ་དངོས་གྲུབ་སྩོལ། །འཇིག་རྟེན་མི་ཆོས་ལུགས་དང་ལྷ་ཆོས་ལུགས། །ལུགས་གཉིས་ཤེས་ན་འདི་ཕྱི་གཉིས་གར་བདེ། །ལྷ་ཆོས་ལྟ་ཞོག་འཇིག་རྟེན་མི་ཆོས་ཀྱང་། །འགྲུབ་ཕྱིར་མཆོད་སྦྱིན་གང་ནུས་བྱེད་པ་གནད། །དྲིན་ཅན་མི་དེ་ནམ་ཡང་སུན་མ་འཇུག །ཕ་དང་མ་ལ་རྒས་ཁར་དྲིན་གཟོ་གྱིས། །མཐོན་པོར་གྱུར་ཚེ་རང་མཐོང་ང་རྒྱལ་སྤོངས། །ཀུན་གྱིས་བཀུར་ཚེ་སྤྱི་ལ་བྱམས་སྐྱོང་གྱིས། །དགྲ་ལ་ཧ་ཅང་སྡང་ན་རང་ཡང་བརླག །གཉེན་ལ་ཧ་ཅང་བྱམས་ན་ལང་ལ་འཆོར། །དཔེ་ངན་655

གཞན་ལ་བཏོན་ན་རང་ལ་འཁོར། །ཚིག་ངན་མི་ལ་བརྒྱབ་ན་རང་ལའང་འོང་། །གཡོག་པོར་ཧ་ཅང་སྡང་ན་འཁོར་མཁན་མེད། །གྲོགས་ལ་རྔན་ཅན་མང་ན་སེམས་ལ་གནོད། །གཞན་གྱི་ཡོན་ཏན་བརྗོད་ན་སེམས་ལ་ཕན། །བུ་ལ་ཉེས་སྐྱོན་བཤད་ན་རྗེས་སུ་ཕན། །སྙིང་གཏམ་ཁ་མང་མི་ལ་མི་བཤད་གསང་། །སྙིང་ནོར་འདོད་པ་ཅན་ལ་མི་སྟོན་སྦ། །ཟས་ཞིམ་སྐོག་ནས་མ་ཟ་གཞན་ལ་བྱེན། །གོས་བཟང་ཁྱེམ་ནས་མ་བཟད་ཁྲོམ་དུ་ངོམ། །ཟེར་ཚད་བདེན་པར་མ་འཛིན་རྟོག་དཔྱོད་ཐོངས། །དྲན་ཚད་ཁ་རུ་མ་འདོན་ཁོག་ཏུ་ཆུགས། །མ་བཤད་སུས་ཀྱང་མི་གོ་རྒྱུ་མཚན་ཤོད། །མ་འབར་བུས་ཀྱང་མི་ཉན་རང་སར་རྒོལ། །མ་བསླབས་སུས་ཀྱང་མི་ཤེས་ཡོན་ཏན་སློབས། །མ་བྱེན་གཉེན་ཡང་མི་འཁོར་མཁོ་བ་བྱིན། །མཐོན་པོ་ང་རྒྱལ་ཅན་གྱི་མཚང་མ་འབྲུ། །བསམ་ངན་ཕྱི་ཐག་ཐུང་དང་གྲོགས་མ་བྱེད། །ཕྱུག་པོས་ལོངས་སྤྱོད་ཤེས་ན་རང་གཞན་སྐྱིད། །དབུལ་བོས་ཟ་ཤེས་བྱས་ན་རང་སྡུག་ཆུང་། །ཡོད་པས་སྡུག་སྐད་མ་ཆེ་གཞན་གྱེས་ཤེས། །མེད་པོས་སྐྱིད་འདོད་མ་ཆེ་ཁྱིམ་མཚེས་འཕྱ། །ཁ་གདངས་སྤར་བསྡམས་མི་དང་འབྲེལ་ཚད་འཕུང་། །ཁ་འཇམ་གཡོ་སྒྱུ་ཅན་ལ་དོགས་ཟོན་གྱིས། །གང་ཕན་མི་ཤེས་གཉོམ་ཆུང་རིས་མ་བོར། །གང་བདེན་མི་ཤེས་གཞན་ལ་རྒྱུ་མཚན་དྲིས། །མཁས་པ་རིས་སུ་མ་བོར་ཡོན་656

ཏན་ལོངས། །མི་མང་དགྲ་རུ་མ་ལེན་གཉེན་དུ་ཁུག །རྫུན་དང་གཡོ་སྒྱུ་མེད་ན་ནམ་ཕུགས་བཟང་། །གང་བཅོལ་གོ་ཆོད་བྱུང་ན་བྲན་གྱི་རབ། །ཁ་ཉུང་ལག་པ་གཙང་བ་ཡོན་ཏན་མཆོག །བྱས་ཡུས་ཆེ་ན་ལས་ལ་ངོ་སོ་ཆུང་། །དྲིན་འདྲེན་མང་ན་དགའ་བའི་དུང་སེམས་འཆོར། །གྱོང་མང་བཏང་ན་གཉེན་ཡང་ཞེན་པ་ལྡོག །བློ་སྣ་མང་ན་གྲོགས་ཀྱང་སྣང་བ་སུན། །ཕོག་དུག་ཅན་གྱི་གཏམ་གྱིས་དགྲ་བོ་འགུགས། །མི་སྙིང་བཅོལ་བའི་གཏམ་དེ་ཁར་མ་འདོན། །ཡ་རབས་དམའ་སར་ཕབ་ན་ཀུན་ལ་གནོད། །མ་རབས་མཐོ་སར་བཞག་ན་ཀུན་ལ་སྡང་། །ཕྲན་བུའི་ཁེ་ལ་བལྟས་ནས་ཉེན་མ་ཉོ། །གྲོགས་ངན་ཁ་ལ་ཉན་ནས་སྡིག་མ་བྱེད། །སྐྱིད་པོ་བྱུང་དུས་མ་ངོམ་སྡུག་ཕོངས་སྐྱོངས། །གྲོས་ཉེས་བྱུང་དུས་མ་ངུ་ཕྱིན་ཆད་གཟོབས། །མི་ཉན་པ་ལ་ནན་གྱིས་གྲོས་མ་འདེབས། །མེད་པ་རྣམས་ལ་ཁྱེར་ཤོག་མ་ཟེར་ཅིག །མི་ཡོང་བ་ལ་ནན་གྱིས་ལས་མ་བཅོལ། །མི་ཤེས་པ་ལ་ཀོ་ལོང་མ་ཆེ་ཞིག །འཕྲད་མ་ཐག་ཏུ་མི་ལ་གྲོགས་མ་བྱེད། །འདྲིས་མ་ཐག་གི་གྲོགས་ལ་བློ་མ་གཏོད། །སེམས་ལ་བབས་མ་ཐག་ཏུ་འཛུམ་མ་སྟོན། །མ་བབས་པ་ཞིག་བྱུང་རུང་བཞིན་མ་གནག །དགོས་མེད་མི་སེར་མནར་བའི་ལས་མ་བྱེད། །འབབ་ངེས་ཁྲལ་ཡང་མ་ལྕི་ཡང་དུ་ཆུགས། །ཚེ་འདིར་དེ་ལྟར་བྱས་ན་སྐྱིད་པར་ངེས། །ཕྱིར་མར་657

སྐྱིད་པར་འདོད་ན་ལྷ་ཆོས་གྱིས།།དེ་དང་དེ་འདྲ་ཤེས་ནས་བྱེད་པ་རྣམས། །བདེ་ནས་བདེ་བར་འགྲོ་བའི་བློ་ལྡན་རྣམས། །འདི་ལྟར་ལེགས་པར་བཤད་པའི་དགེ་བ་རྣམས། །འདི་བཞིན་བྱེད་པ་རྣམས་ལ་ཕན་ཕྱིར་བསྔོ། །མི་ལ་ཚེ་རིང་ཕྱུགས་ལ་གཡང་འཁྱིལ་ཞིང་། །ས་ལ་བྱིན་ཆགས་ཡུལ་ལ་བཀྲ་ཤིས་ཤོག །ཅེས་པ་འདི་ཡང་བསམ་པ་བཟང་ཞིང་ཀུན་ལ་བྱམས་པའི་སྒྱུ་ལུང་སྡེ་བ་ལ་གདམས་པའོ། །མི་མངོན་དབྱིངས་ན་བཞུགས་པ་ཡི། །བླ་མ་རྒྱལ་བ་སྲས་བཅས་ཀྱིས། །སྙོམ་ལས་མཁན་ལ་གཟིགས་སུ་གསོལ། །།གཟིགས་ནས་བྱེན་གྱིས་བརླབ་ཏུ་གསོལ། །དྲི་མེད་རྒྱལ་བའི་གསུང་རབ་དང་། །མཚུངས་མེད་བླ་མའི་གསུང་བཞིན་དུ། །རང་གིས་རང་ལ་གྲོས་ཤིག་འདེབས། །ཉོན་དང་ཚོགས་དྲུག་རང་གྲོལ་བ། །ངན་སོང་སྡུག་བསྔལ་ཕར་ལ་ཞོག །མཐོ་རིས་ན་ཡང་བདེ་བ་མེད། །འོ་སྐོལ་མི་ཡི་སྡུག་བསྔལ་ནི། །སྐྱེ་བའི་སྡུག་བསྔལ་བཤད་ཙ་ན། །རྣམ་ཤེས་མངལ་ན་གནས་པའི་དུས། །མི་གཙང་དོང་ནང་གནས་པ་འདྲ། །དེ་ནས་མངའ་སྒོར་ཐོན་པའི་ཚེ། །འཇུར་མིག་འཕྲང་ལ་དྲངས་པ་འདྲ། །སྟན་གྱི་ཐོག་ཏུ་ལྷུང་བའི་ཚེ། །གཅེར་བུར་ཚེར་དོང་ལྷུང་བ་འདྲ། །ཐོག་གི་དྲི་མ་འཁྲུད་པའི་ཚེ། །ལུས་ཀྱི་པགས་པ་བཤུས་པ་འདྲ། །མལ་དུ་བསྙལ་ནས་བཞག་པའི་ཚེ། །བཀྱིགས་ནས་བཙོན་དོང་བཞག་པ་འདྲ། །རྒས་པའི་སྡུག་བསྔལ་བཤད་ཙ་658

ན། །ལུས་ཀྱི་སྟོབས་རྣམས་ཐམས་ཅད་ཤོར། །དྲང་བོའི་ལུས་པོ་གཞུ་དང་འདྲ། །འགྲོ་བའི་ཚེ་ན་གོམ་ཚུགས་འཁྱོར། །ལྗོན་ཤིང་རླུང་གིས་བསྐྱོད་པ་འདྲ། །ནག་པོར་སྐྱེས་པའི་སྐྲ་ལོ་དཀར། །མགོ་ཡང་སྤྲ་བའི་མེ་ཏོག་འདྲ། །དུང་སོ་སུམ་ཅུ་རིམ་བཞིན་བུད། །ཁ་ཡང་བྲག་ཁུང་སྐམ་པོ་འདྲ། །གདོང་ལ་གཉེར་མ་མང་པོ་བྱུང་། །བཟོ་བོ་ཞིག་གི་དྲས་སྟན་འདྲ། །ན་བའི་སྡུག་བསྔལ་བཤད་ཙ་ན། །གློ་བུར་ནད་ཀྱིས་ཐེབས་པ་དེ། །བྱེའུ་ཆུང་ལུས་ལ་རྡོ་ཕོག་འདྲ། །ཚ་གྲང་མ་སྙོམ་བསིལ་ས་རུ། །བཞག་ཀྱང་མེ་ནང་གནས་པ་འདྲ། །དྲོ་སར་བཞག་ནས་གོས་གཡོགས་ཀྱང་། །ཆུ་འཁྱགས་ནང་དུ་གནས་པ་འདྲ། །ཞིམ་པའི་ཁ་ཟས་བྱེན་ན་ཡང་། །མིད་པར་མི་འགྲོ་ཡི་དྭགས་འདྲ། །ན་ཚ་ཟུག་གཟེར་སྡུག་བསྔལ་དེ། །བཟོད་མེད་མཚོན་གྱིས་གཤགས་པ་འདྲ། །ཉིན་དང་མཚན་མོ་མི་འཁྱོས་བར།།མཚན་གཅིག་ལོ་དང་ཟླ་བ་འདྲ། །འཆི་བའི་སྡུག་བསྔལ་བཤད་ཙ་ན། །དྲོད་རྣམས་ཐམས་ཅད་མཐའ་ནས་འཆོར། །ལུས་པོ་ས་རྡོ་འཁྱགས་པ་འདྲ། །ཁ་སྣའི་དབུགས་ཀྱི་འགྱུ་བ་ཆད། །སྣུམ་ཟད་མར་མེ་ཤི་བ་འདྲ། །ཕུང་བོ་མལ་དུ་བོར་བ་དེ། །མི་གཙང་ཕྱིས་པའི་རྡོ་དང་འདྲ། །རྣམ་ཤེས་བར་དོར་འཁྱམས་པ་དེ། །རྒྱུས་མེད་ས་ཆའི་མགྲོན་པོ་འདྲ། །ཕྱི་མའི་སྐྱེ་གནས་འཚོལ་བ་དེ། །སྦྲང་མས་སྦྲང་ཚང་འཚོལ་བ་འདྲ། །གར་659

འགྲོ་གཏད་སོ་མེད་པ་དེ། །བུ་ཆུང་གཅིག་འཁྱར་བོར་བ་འདྲ།།དེ་འདྲའི་སྡུག་བསྔལ་ལེགས་བསམས་ནས། །འཁོར་བར་ཕྱི་ཕྱག་འཚལ་རེ་རན། །སྐྱེས་པའི་རྗེས་སུ་འཆི་བ་མཐོང་། །ལང་ཚོ་ལྡན་ཡང་མི་རྟག་པས། །ཕུང་བོའི་འཛིན་པ་བློས་བཏང་ནས། །འཆི་མེད་ཐར་བའི་གོ་འཕང་སྙོགས། །བསགས་པའི་རྗེས་སུ་འཛད་པ་མཐོང་།།ཟས་ནོར་ལྡན་ཡང་མི་རྟག་པས། །ནོར་རྫས་ཐམས་ཅད་བློས་བཏང་ནས། །འཛད་མེད་འཕགས་པའི་ནོར་བདུན་གསོགས། །བརྩིགས་པའི་རྗེས་སུ་འཇིག་པ་མཐོང་། །རྡོ་མཁར་བརྩིགས་ཀྱང་མི་རྟག་པས། །ཕ་ཡུལ་མཁར་ཁང་བློས་བཏང་ནས།།འཇིག་མེད་ཆོས་ཉིད་མཁར་ཁང་རྩིགས། །འདུས་པའི་རྗེས་སུ་འབྲལ་བ་མཐོང་། །ཕ་མ་འཛོམས་ཀྱང་མི་རྟག་པས། །གཉེན་བཤེས་ཐམས་ཅད་བློས་བཏང་ནས། །འབྲལ་མེད་རིག་པའི་གྲོགས་དང་འགྲོགས། །མདོར་ན་འཁོར་བའི་བྱ་བ་ཀུན། །གང་ཡང་མི་རྟག་སྡུག་བསྔལ་རྒྱུ། །ཚེ་འདིའི་བྱ་བ་བློས་བཏང་ནས། །ད་ནི་དམ་པའི་ལྷ་ཆོས་གྱིས། །རང་ལ་ཕན་པའི་བསླབ་བྱ་འདི། །གཞན་མ་ལ་ཡང་ཕན་པར་ཤོག །ཅེས་པ་འདི་ཡང་ཉིན་ཞིག་སེམས་ལ་ཤར་བ་ལྟར་རང་ལ་སྨྲས་པའོ། །ལྷར་བཅས་འགྲོ་བའི་གཙུག་གི་རྒྱན། །རྒྱན་གྱིས་རབ་མཇེས་འཇམ་དཔལ་དབྱངས། །དབྱངས་སྙན་སྒྲོག་མཁས་དབྱངས་ཅན་660

མ། །མ་ལྟར་བརྩེ་བས་བདག་གཞན་སྐྱོངས། །ཅི་བསམ་ཐམས་ཅད་འགྲུབ་པ་ལ། །བསོད་ནམས་དཔག་ཏུ་མེད་པ་དགོས། །སྐྱེ་འགྲོ་ཀུན་གྱིས་བཀུར་བ་ལ། །ཡོན་ཏན་དཔག་ཏུ་མེད་པ་དགོས། །བླ་མ་ཡན་ན་སངས་རྒྱས་མེད། །ཐུགས་ལ་འབབ་པའི་ཞབས་ཏོག་དགོས། །ཕ་མ་ཡན་ན་དྲིན་ཅན་མེད། །སེམས་ལ་ཕན་པའི་དྲིན་གཟོ་དགོས། །སྲོག་གཅོད་ཡན་ན་སྡིག་པ་མེད། །སྲོག་ལ་བབས་ཀྱང་འཛེམ་པ་དགོས། །རང་གི་ལུས་ལ་རང་གིས་མཚོན། །ཚད་ཀྱང་འགོ་བའི་ལྷ་རྣམས་འབྲོས། །གཞན་ལ་དུག་མཚོན་ངན་སྔགས་བྱེད། །སྙམ་ཀྱང་རང་གི་བསོད་ནམས་འཛད། །ཀུན་ལ་ཕན་པ་ཉི་མ་ཡིན། །ཕྱི་མར་ཕན་པ་ལྷ་ཆོས་ཡིན། །གཞུང་ལ་འབབ་པ་ཆུ་བོ་ཡིན། །དམྱལ་བར་ལྟུང་བ་སྡིག་པ་ཡིན། །ཡང་ཡང་བརྡར་ན་ལྕགས་ཀྱང་ཟད། །ཡུན་རིང་བསྒོམས་ན་ཉོན་མོངས་ཐུལ། །ལྗོན་ཤིང་རྒས་པ་བལ་འདབ་ཆགས། །སྒོམ་ཆེན་རྒས་པ་ཉམས་རྟོགས་ལྡན། །ཁྱི་རྒན་རྒས་ཀྱིན་ཞེ་སྡང་ཆེ། །མི་རྒན་རྒས་ཀྱིན་འདོད་པ་ཆེ། །ཀུན་ལ་མཁོ་བ་བདེ་སྐྱིད་ཡིན། །བདེ་བའི་རྒྱུ་དེ་དགེ་བ་ཡིན། །སུས་ཀྱང་མི་འདོད་སྡུག་བསྔལ་ཡིན། །སྡུག་བསྔལ་རྒྱུ་དེ་སྡིག་པ་ཡིན། །འདི་ཕྱི་གཉིས་གར་ཕན་པའི་ཕྱིར། །དགེ་སྡིག་གཉིས་ཀྱི་བླང་དོར་གྱིས། །ཆོས་ཀུན་གནད་དུ་དྲིལ་ན་དེ། །དེ་བཞིན་བྱས་ན་འཕྲལ་ཕུགས་བདེ། །བདེ་ཐབས་661

མཛོད་ཅིག་རིགས་ཀྱི་བུ། །བུ་རྣམས་ཡོངས་ལ་ཕན་པར་ཤོག །ཅེས་པ་འདི་ཡང་ཉིན་ཞིག་སེམས་ལ་ཤར་བ་ལྟར་སློབ་མ་རྣམས་ལ་ཕན་ཕྱིར་བྲིས་པའོ། །རབ་མཛེས་གཟུགས་སྐུའི་ཉིན་བྱེད་དབང་བོ་སྐྱེ་དགུ་ཀུན་གྱེ་གཙུག་ན་མཛེས། །རབ་སྙན་གསུང་དབྱངས་ལེགས་བཤད་འོད་ཀྱིས་ཐུབ་བསྟན་པདྨོའི་ཚལ་རྣམས་བཞད། །རབ་འབྱམས་མཁྱེན་དང་བརྩེ་བའི་ཐུགས་རྗེའི་དྲོད་ཀྱིས་རིས་མེད་འགྲོ་ལ་་་་་་་ཕན། །རབ་གསལ་རྗེ་བཙུན་ཉི་མ་ཁྱོད་ལ་ཕྱོགས་ནས་བསྟོད་བསྔགས་མེ་ཏོག་ཐོར། །སྐྱིད་གྲོང་ཕྱོགས་སུ་གཟུགས་སྐུའི་དཔག་བསམ་ཤིང་། །ལེགས་འཁྲུངས་འཕྲིན་ལས་ཡལ་འདབ་ཕྱོགས་ཀུན་རྒྱས། །ཉམས་རྟོགས་ཡོན་ཏན་མེ་ཏོག་ཅི་ཡང་བཀྲ། །དོན་གཉིས་ལྷུན་གྲུབ་འབྲས་བུ་སྨིན་འདི་མཚར། །ཆོས་ཀུན་ཚིག་དོན་ཐམས་ཅད་མཁྱེན་པའི་མཁས། །ཉེས་ཀུན་དྲི་མས་ནམ་ཡང་མ་གོས་བཙུན། །འགྲོ་ཀུན་བུ་ལྟར་བརྩེ་བས་སྐྱོང་བའི་བཟང་། །རྣམ་ཀུན་མགོན་ཁྱོད་གཙུག་ཏུ་བཀུར་བར་འོས། །དབེན་གནས་བྲག་དཀར་མི་ནུབ་རྒྱལ་མཚན་རྩེར། །རྗེ་བཙུན་ཡིད་བཞིན་ནོར་བུ་ཁྱེད་བཞུགས་ནས། །ཟབ་རྒྱས་ཆོས་ཀྱི་དགོས་འདོད་འཆད་པའི་ཚེ། །ཉན་པོའི་ཡིད་ཀྱི་རེ་བ་ཅི་ཡང་སྐོང་། །ཐོག་མར་ཟང་ཟིང་སྦྱིན་པའི་ལག་པ་གཡབ། །མགོན་མེད་སེམས་ཅན་མང་བོ་འཁོར་དུ་བསྡུས། །གང་འདོད་ཆོས་ཀྱི་དགའ་སྟོན་ལེགས་བཀྱེས་ནས། །662

ཐམས་ཅད་ཚིམས་པར་མཛད་མཁན་ཁྱེད་མིན་སུ། །རྣམ་དག་སྨིན་བྱེད་དབང་བཞིའི་ཆུ་བོ་ཡིས།།གདུལ་བྱའི་ཤེས་རྒྱུད་ཞིང་ས་བརླན་པར་བྱས། །གྲོལ་བྱེད་ཁྲིད་ཀྱི་ས་བོན་ལེགས་བཏབ་ཚེ། །མཆོག་ཐུན་དངོས་གྲུབ་འབྲས་བུ་ཅི་ཡང་སྨིན། །ཉམས་རྟོགས་གཡུ་རལ་རྒྱས་པའི་སེང་ཆེན་ཁྱེད། །ངེས་དོན་ཟབ་མོའི་ང་རོ་ཆེར་བསྒྲགས་ཚེ། །སྐལ་མེད་རི་དྭགས་རྒྱང་ནའང་སྙིང་རྩ་འདར། །སྐལ་བཟང་སེང་ཕྲུག་མདུན་ན་དགའ་བས་རྩེ། །ལུང་རྟོགས་ཡོན་ཏན་རྩལ་ལྡན་གཡུ་འབྲུག་ཁྱེད། །སྐབས་རེ་སྙན་བརྒྱུད་སྒྲ་དབྱངས་བསྒྲགས་པའི་ཚེ། །བློ་ཆུང་བྱ་བྱེའུ་འགའ་རེ་བག་འཁུམ་ཀྱང་། །བློ་ལྡན་རྨ་བྱ་དགའ་དད་ཟློས་གར་བསྒྱུར། །མཁྱེན་པའི་སྤྱན་ལྡན་ལྷ་དབང་བརྒྱ་བྱིན་ཁྱེད། །མི་འཇིགས་སྤོབས་པའི་གླང་ཆེན་སྟེང་འགྱེང་ནས། །རྩོད་ལན་ལུང་རིགས་གནམ་ལྕགས་འཁོར་ལོ་དེ། །འཕངས་ཚེ་རྒོལ་ངན་ལྷ་མིན་དཔུང་ཚོགས་འཇོམས། །རབ་ཡངས་ཐུགས་ཀྱི་ཤེལ་དཀར་བུམ་བཟང་ལས། །རབ་ལེགས་རྩོམ་པའི་བདུད་རྩི་དལ་གྱེས་འབབ། །རབ་མང་གདུལ་བྱ་རྣམས་ཀྱིས་ངོམས་མེད་འཐུངས། །རབ་དཀར་བུམ་པ་ཞིག་ལས་ཁྱོད་ཉིད་མཚར། །གཟུགས་སྐུའི་ཉི་མ་མཐོང་ན་ན་ཆུང་མཛེས་ཀྱང་དེ་ལ་སུ་ཞིག་བལྟ། །གསུང་སྙན་ཚངས་དབྱངས་བསྒྱུར་ན་པི་ཝང་བསྒྱུར་ན་དེ་ལ་སུ་ཞིག་ཉན། །བརྩེ་663

བའི་ཐུགས་ཀྱིས་བསྐྱངས་ན་དཔོན་པོ་བཟང་ཡང་དེ་ལ་སུ་ཞིག་གུས། །ཁྱོད་ཀྱི་ཡོན་ཏན་བསམས་ན་མཁས་རློམ་མང་ཡང་དེ་ལ་སུ་ཞིག་འདུད། །སྐྱབས་མགོན་ཁྱེད་ནི་རྟག་ཏུ་ཅིས་མི་བཀུར། །ཡིད་ལ་ཁྱེད་ཀྱི་ཡོན་ཏན་དྲན་པ་དང་། །ངག་་གིས་ཁྱེད་ལ་བསྟོད་དབྱངས་སྒོག་བཞིན་དུ། །ལུས་ཀྱིས་ཁྱེད་ལ་གུས་པས་ཕྱག་འཚལ་ལོ། །མཆོད་ཚོགས་ཀུན་འབུལ་སྡིག་པ་སྤྱན་སྔར་བཤགས། །མཛད་པར་ཡི་རང་ཆོས་འཁོར་བསྐོར་བར་བསྐུལ། །རྟག་ཏུ་མྱ་ངན་མི་འདའ་བཞུགས་གསོལ་འདེབས། །དགེ་ཚོགས་ཞབས་པད་བརྟན་པའི་རྒྱུ་རུ་བསྔོ། །འགྲོ་བའི་དོན་མཛད་མཛད་བཟང་ཆོས་ཀྱི་རྗེ། །རྗེ་བཙུན་ངག་དབང་དབང་ཕྱུག་བརྒྱད་ལྡན་ཁྱོད། །ཁྱོད་ཀྱི་རྗེས་འཇུག་མཇུག་ན་ཡོད་ཚད་ཀུན། །ཀུན་མཁྱེན་མྱུར་ཐོབ་ཐོབ་ནས་འགྲོ་འདྲེན་ཤོག །ཕན་དང་བདེ་བའི་འབྱུང་གནས་རྒྱལ་བའི་བསྟན། །བསྟན་འཛིན་སྦྱིན་བདག་འགྲོ་བའི་བདེ་སྐྱིད་ཀུན།།ཀུན་ནས་འཕེལ་ཞིང་རྒྱས་ཏེ་ཡོངས་ལ་ཁྱབ། །ཁྱབ་པ་མི་ཉམས་གོང་དུ་འཕེལ་གྱུར་ཅིག །ཅེས་བསྟོད་བསྔགས་མེ་ཏོག་པདྨ་དཀར་བོའི་ཕྲེང་བས་སྡུན་བསུས་ཏེ་རབ་ཏུ་གུས་པས་འདོད་པའི་དོན་འགའ་ཞིག་ཚིག་ལྷུག་པར་གྲོལ་ནས་ཞུས་པས་ལན་དུ་སླར་ཡང་འདི་སྐད་ཅེས་གསུང་སྣང་། ་སྣ་ཚོགས་ཆོས་ཚུལ་མཐའ་དག་འགལ་མེད་རྟོགས། །རིགས་དྲུག་ཡིད་ཅན་ཉམ་ཐག་སྙིང་རྗེས་འཛིན། །རང་ཉིད་ཞི་བདེ་མ་664

ཡིན་གཞན་དོན་དུ། །རྗེས་ཆགས་གྲོལ་བའི་དཔལ་སྟེར་གང་ཞབས་སུ། །ཆོས་མེད་ཆོས་ཀྱི་རྒྱུས་ལོན་དྲེད་པོར་སོང་། །དབང་མེད་འདིར་སྣང་དབང་སོང་དཀོར་ཟན་མཁན། །ཕྱུག་པོའི་གྲལ་བུད་ཕྱུག་པོར་ཡིད་སྨོན་པའི། །བྱ་མང་བྱ་བྲལ་ཡིན་ཟེར་དེས་ཞུ་བ། །ཡང་ཡང་སྔོན་ནས་ལེགས་ལེགས་ཚོགས་གཉིས་མང་མང་བསགས་པ་ཁྱོད་སྐུའི་ཉི། །མོག་མོག་སྒྲིབ་མེད་གསལ་གསལ་དྭངས་ལ་ལྷག་ལྷག་གཟི་བྱེན་མཚུངས་པ་མེད། །སྙན་སྙན་ལེགས་བཤད་ཁྲོལ་ཁྲོལ་སྨྲ་ལ་ཐོག་ཐོག་འཛེར་མེད་མཁྱེན་པའི་དཔལ། །ལྷོད་ལྷོད་མཉམ་བཞག་འབོལ་འབོལ་ངང་ནས་ལྷུག་ལྷུག་གསུང་འཕྲིན་སྐྱེས་བཟང་བཅས། །མྱོས་ལྡན་གནམ་ལོའི་རང་ཞལ་གསར་ངོམ་པའི། །དགེ་མཚན་ཐོག་མའི་རྟེན་འབྱུང་ཉིད་དུ་འདིར། །སོན་པའི་དགའ་བ་རྒྱས་པའི་ཁོང་འཛུམ་ནི། །བསམ་གཏན་དང་པོའི་རོ་ལ་ཆགས་པ་སྙམ། །བསྟོད་ཡུལ་འོས་སུ་བདག་འདྲ་མི་ཆེ་ཡང་། །བསྟོད་བསྔགས་དམ་པར་འོས་པའི་ཚིག་ཕྲེང་ནི། །བསྟོད་དབྱངས་སྙན་འགྱུར་བསྔགས་འོས་པད་དཀར་ཕྲེང་། །བསྟོད་ཚིག་ཅོད་པཎ་མགུལ་རྒྱན་འོས་སུ་ཐོབ། །འོན་ཏེ་མི་གཙང་ཕུང་བོ་དག་ལ་ས་ལེ་སྦྲམ་དང་བླུན་པོ་ལ། །མཁས་པར་སྒོ་བཏགས་སྒྲེན་མོའི་ལུས་ལ་མཛེས་མར་བརྗོད་དང་མུ་ཏོ་་་་་་་་་་ཞིག །རྣམ་ཐོས་བུར་བཏགས་དཔྱོད་ལྡན་རྣམས་ཀྱི་ངང་ཚུལ་665

རིགས་མིན་འདིར་ཡང་ཆེས། །གསུང་གིས་བསྔགས་པའི་ཁུར་ཆེན་འདི་ནི་ལྕི་ཕྱིར་མ་ཐེག་ལོགས་ཤིག་བཞག །དེ་ནའང་ཆོས་ཀུན་རྟེན་ཅིང་འབྲེལ་འབྱུང་ཕྱིར། །དེང་སང་དེ་འདྲའི་ཡོན་ཏན་དྲི་མེད་ཀྱང་། །ནམ་ཞིག་བརྩོན་ན་གོ་འཕང་ཆ་ཤས་ཙམ། །རེག་གྱུར་དབུགས་དབྱུང་ཉམས་སད་མཛད་དམ་ཅི། །ཁྱོད་ནི་གཙང་བྱས་གཙང་མའི་གོས་བཀླུབས་སྡོམ་གསུམ་རིལ་བ་སྤྱི་བླུགས་་་་་་་་འཛིན། །མང་ཐོས་ཆོས་ཚུལ་ཨོཾ་ཡིག་གླུར་ལེན་དམ་པའི་རིགས་ཀྱི་ཚངས་སྐུད་ཅན། །ཉམས་རྟོགས་ཡོན་ཏན་རྩལ་རྫོགས་མཚོན་ཕྱིར་རང་རྟགས་རལ་བའི་གདེངས་ཀ་འཆང་། །དབེན་པར་རབ་ཞིའི་ཏིང་འཛིན་མི་གཡོ་དྲང་སྲོང་ཁྱོད་འདྲ་གང་ནས་བྱོན། །སྟོན་ཐོག་འབྲུ་སྣ་དུས་བཞིར་བསྡུས་ཀྱང་དཔྱིད་དུས་བརྒྱགས་་་་་ཟད་བསྙུང་བར་གནས། །རི་ངོགས་ལྗོན་ཤིང་མང་ཀྱང་ཐབ་ཁར་ཆུ་ཤིང་གཉིས་སྤངས་མི་ལ་བཞིན། །བོད་རོང་ཚོང་འདུས་འདོད་དགུ་འཛོམས་ཀྱང་ཁ་འགེགས་ཡི་དྭགས་གཏེར་སྲུང་དངོས། །ཝ་ཏི་བཟང་བོའང་སྐྱོ་བས་ངལ་བའི་ཕྱག་གཡོན་དཀུར་བརྟེན་ནོ། །ཁྱད་པར་དགེ་བའི་བཤེས་ལ་ལོག་པར་འཁུ་བ་ཤིན་ཏུ་མང་། །ཆགས་སྡང་མེ་དཔུང་གཡོ་བས་རང་གཞན་རྩྭ་ཕུང་ལྷག་མེད་་་་་་་བསྲེག །འདོད་དང་བརྣབ་སེམས་ངན་གཡོ་གྱ་གྱུའི་རྦ་རླབས་ཆེར་འཁྲུགས་པའི། །ཁོ་བོའི་སྐྱེ་ཡུལ་ཕྱོགས་དེའི་ཚུལ་འདྲ་གར་666 ་་

ཡང་ཡོད་མ་ཡིན། །དེ་འདྲའི་གཤིས་ལུགས་མཚར་བོའི་གཟིགས་མོ་ལ། །རེ་ཞིག་བརྩེ་བས་བྱམས་བཞིན་དགྱེས་བཞུགས་ཏེ། །བསྔགས་འོས་དམ་པའི་མཛད་བཟང་གོང་འཕེལ་ནས། །དཔྱིད་ཀྱི་དཔལ་མོའི་ལང་ཚོ་གསར་བར་འགྲན། །དྲི་བྲལ་དག་པ་ཐུགས་ཀྱི་ཨ་དཪྴར། །སྣ་ཚོགས་ཆོས་ཀུན་རི་མོའི་གཟུགས་འཆར་མོད། །རྣམ་པར་རྟོག་མེད་ཟབ་ཞིའི་དབྱེངས་ཆེན་པོར། །དགྱེས་པར་རྩེན་ན་གྲུབ་པའི་ཚུལ་ཞེས་བསྔགས། །ཞེས་སྙན་འགྱུར་མགྲིན་པའི་ལམ་ནས་དྲངས་པའི་ཚིགས་སུ་བཅད་པ་སྔོན་དུ་གསོལ་ནས། སྐབས་དོན་ཚིགས་ལྷུག་པར་གྲོལ་ནས་གསུངས་པ་རྣམས་འདིར་མ་སྤྲས་སོ། །ལྷར་བཅས་འགྲོ་བའི་གཙུག་རྒྱན་ཐུབ་དབང་རྗེ། །རྗེ་བཙུན་ངག་གི་དབང་ཕྱུག་འཇམ་དཔལ་དབྱངས། །དབྱངས་ཅན་ལྷ་མོ་ལྷ་ཆེན་ཚངས་པ་རྣམས། །རྣམ་མང་འགྲོ་ལ་ཆོས་ཀྱི་དགའ་སྟོན་འགྱེད། །ལྷ་རྣམས་ཀུན་ཀྱི་མཆོག་གྱུར་ཛམྦྷ་ལ། །ལྷ་མོ་རྣམས་ཀྱི་གཙོ་མོ་ནོར་རྒྱུན་མ། །ལྷ་ཡི་དབང་བོ་རྣམ་ཐོས་སྲས་ལ་སོགས། །ལྷ་རྣམས་ཀུན་གྱིས་ཆོས་ཀྱི་མཐུན་རྐྱེན་སྩོལ། །ཕན་བདེའི་འབྱུང་གནས་བསྟན་པ་མ་དར་ཞིང་། །དར་ཀྱང་རྗེས་སུ་ཉམས་པའི་ས་ཕྱོགས་སུ། །བདག་གིས་སྣ་ཚོགས་ཐབས་ཀྱིས་བསྟན་པ་བཙུགས། །སངས་རྒྱས་བསྟན་པ་དར་ཞིང་རྒྱས་པར་ཤོག །ཕན་པའི་ཆོས་འདི་འབྲི་འདོན་ཀློག་པ་དང་། །ཕན་ཚུན་འཆད་ཅིང་667

ཉན་པ་ཐམས་ཅད་ལ། །ཕན་ཡོན་བྱིན་རླབས་དངོས་གྲུབ་འབྱུང་བ་དང་། །ཕན་མཛད་ལྷ་ཡིས་རྟག་ཏུ་གྲོགས་བྱེད་ཤོག །གང་ལ་ ་ཕན་བདེ་སྟེར་བའི་གླེགས་བམ་འདི། །གང་དུ་གནས་པའི་ཡུལ་ལ་བཀྲ་ཤིས་ཤིང་། །གང་དུ་བཞག་པའི་ས་ལ་བྱིན་ཆགས་ནས། །གང་གིས་མཐོང་ཐོས་དྲན་རེག་སངས་རྒྱས་ཤོག །དེ་བཞིན་བསྟན་འགྲོ་ཡོངས་ལ་ཕན་ཐོགས་ཤིག །འབྱུང་བར་རྩ་བརྒྱུད་བླ་མའི་བྱིན་གྱིས་རློབས། །ཡི་དམ་ལྷ་ཚོགས་རྣམས་ཀྱིས་དངོས་གྲུབ་སྩོལ། །མཁའ་འགྲོ་ཆོས་སྐྱོང་སྲུང་མས་གྲོགས་མཛོད་ཅིག །ཅེས་གླེགས་བམ་གྱི་མཇུག་གི་སྨོན་ཚིག་འདི་ཡང་བྱ་བཏང་ཚོགས་དྲུག་རང་གྲོལ་གྱིས་སྨྲས་་་་་པའོ། །འདི་དག་རྣམས་ཀྱིས་ཀྱང་བསྟན་པ་དང་འགྲོ་བ་ཡོངས་ལ་ཕན་ཐོགས་པར་གྱུར་ཅིག །668

བལ་ཡུལ་མཆོད་རྟེན་རྣམ་གཉིས་ལ་མཇལ་དུ་ཕེབས་པའི་ལམ་སྐབས་དང་བཀའ་བརྒྱུད་གོང་མའི་གདན་ས་འབྲོག་ལ་ཕྱི་གངས་ཀྱི་ར་བ་ནས་བཞེངས་པའི་སྐོར།ན་མོ་གུ་རུ་མཉྫུ་གྷོ་ཥ་ཡ། མྱུར་དུ་སྨིན་ཅིང་གྲོལ་བར་བྱིན་བརླབ་པའི། །དངོས་བརྒྱུད་བླ་མ་རྣམས་ལ་གསོལ་བ་འདེབས། །བདག་དང་འགྲོ་བ་སེམས་ཅན་ཐམས་ཅད་ཀྱི། །ཤེས་རྒྱུད་སྨིན་ཅིང་གྲོལ་བར་བྱིན་གྱེས་རློབས། །མཆོག་དང་ཐུན་མོང་དངོས་གྲུབ་སྩོལ་མཛད་པའི། །ཡི་དམ་ལྷ་ཚོགས་རྣམས་ལ་གསོལ་བ་འདེབས། །བདག་དང་འགྲོ་བ་སེམས་ཅན་ཐམས་ཅད་ལ། །མཆོག་དང་ཐུན་མོང་དངོས་གྲུབ་བསྩལ་དུ་གསོལ། །ཕྱི་ནང་གསང་བའི་བར་ཆད་ཀུན་སེལ་བའི། །མཁའ་འགྲོ་ཆོས་སྐྱོང་རྣམས་ལ་གསོལ་བ་འདེབས། །བདག་དང་འགྲོ་བ་སེམས་ཅན་ཐམས་ཅད་ཀྱི། །འགལ་རྐྱེན་བར་ཆད་ཐམས་ཅད་བསལ་དུ་གསོལ། །དཔལ་ལྡན་རྩ་གསུམ་ལྷ་ཡི་སྐྱབས་འོག་ཏུ། །བསྡད་ནས་669

ལྷ་ཆོས་བྱེད་པའི་ཞབས་དཀར་བས། །བསྟན་འགྲོ་ཡོངས་ལ་ཕན་པའི་ལྷག་བསམ་གྱེས། །ཟབ་རྒྱས་ཆོས་ཀྱི་གླུ་དབྱངས་བླངས་པ་ལ། །བླ་མར་དད་གུས་གྲོགས་ལ་བརྩེ་གདུང་ཆེ། །འགྲོ་ལ་སྙིང་རྗེ་ཆོས་ལ་དག་སྣང་ཅན། །སྐལ་ལྡན་སློབ་མ་ཡོན་བདག་ཐམས་ཅད་ཀྱིས། །རབ་ཏུ་དགའ་བའི་སེམས་ཀྱིས་ལེགས་པར་ཉོན། །དེ་ཡང་ས་སྟེང་འདི་ན་འགྲན་ཟླ་ཐམས་ཅད་དང་བྲལ་བའི་གནས་ཆེན་གསུམ་གྱེ་ནང་ནས་མཆོག་ཏུ་གྱུར་པ་ཡི་དམ་བདེ་མཆོག་འཁོར་ལོའི་གསུང་གི་གནས། སྤྲིན་དང་ན་བུན་འཁོར་ཞིང་ངོ་མཚར་འཇའ་འོད་འཁྲིགས་པའི་ཞིང་། སྔོན་བྱོན་མཁས་གྲུས་དུ་མས་གྲུབ་པའི་རྒྱལ་མཚན་བཙུགས་ཤིང་རྟོགས་པའི་ཆོས་འཁོར་་་་་་་་་བསྐོར་བའི་ལྟེ་བ་འབྲོག་ལ་ཕྱི་གངས་ཀྱི་ར་བའི་དབེན་གནས་་་་་་བདུད་འདུལ་ཕུག་ནས་སྒྲུབ་ལ་གཞོལ་བཞིན་སྐལ་ལྡན་གྱི་སློབ་མ་ཡོན་བདག་ཕོ་མོ་དད་ཅན་བརྒྱ་ཕྲག་དུ་མ་ལ་ཆོས་ཀྱི་དགའ་་་་སྟོན་འགྱེད་དུས། ཞལ་གདམས་མགུར་དབྱངས་སྣ་ཚོགས་བླངས་པའི་ཚུལ་ནི་འདི་ལྟར་རོ།།མི་ནུབ་བསྟན་པའི་རྒྱལ་མཚན་སྲིད་རྩེའི་བར ཆེས་ཆེར་བསྒྲེང་མཁས་གྲུབ་པའི་དབང་ཕྱུག་མཆོག །རྗེ་བཙུན་ཆེན་པོ་སྐལ་ལྡན་རྒྱ་མཚོ་ཡི། །ཡང་སྤྲུལ་འཁྲུལ་མེད་མཆོག་གི་ཞབས་དྲུང་དུ། །ཕ་ཡུལ་དགོན་སྡེ་གང་ཡང་མ་ཟིན་པར། །ཕྱོགས་མེད་རྒྱལ་670

ཁམས་ཉུལ་བའི་སྤྲང་བོ་བ། །ཚེ་འདིའི་དགྲ་འདུལ་གཉེན་སྐྱོང་བསྒྲུབ་མ་ལངས། །དབེན་པར་སོས་དལ་སྡོད་པའི་སྙོམ་ལས་མཁན། །གངས་རིའི་ཞབས་རྗེས་དཀར་མོར་ཡུན་རིང་དུ། །བསྡད་པའི་ཤུགས་ཀྱིས་མིང་ལ་ཞབས་དཀར་ཞེས། །ཕྱོགས་འདིར་འབོད་པའི་ཆོས་པའི་ཐ་ཤལ་ངས། །ཟོལ་་མེད་སྒོ་གསུམ་གུས་པས་འདི་སྐད་ཞུ། །སྔར་མེད་འགྲོ་བ་འདྲེན་པའི་དེད་དཔོན་མཆོག །ཁྱེད་ཀྱི་སྐུ་ན་ཕྲ་མོའི་དུས་སྐབས་ནས། །ཟབ་རྒྱས་ཆོས་ཀྱི་ནོར་བུ་ལོན་འདུག་ཅེས། །ཐོས་པས་ངོ་མཚར་དགའ་སྤྲོ་དཔག་མེད་བྱུང་། །ཕྲན་ཀྱང་ཆུང་ནས་ཆོས་ཀྱི་སྒོར་ཞུགས་ཀྱང་། །དམ་ཆོས་བྱེད་བློའི་ངང་ལ་མི་ཚེ་རྒས། །ད་ནི་རྒན་པོ་འཆི་ལ་ཐག་ཉེ་ཡང་། །ད་དུང་མ་ཤི་ལུས་སེམས་བདེ་བར་མཆིས །མཚམས་ཀྱི་ཞུ་གསོལ་བྱེས་པ་ཆུང་ངུ་ཡིས། །ཕ་མར་བསླབ་བྱ་བྱེད་བཞིན་མགོན་ཁྱོད་ལ། །བློ་དམན་བདག་གི་སེམས་ལ་གང་ཤར་གྱི། །ཚིག་འགའ་ཞུ་ལ་བརྩེ་བས་གསན་པར་འཚལ། །ད་སྔ་ཕན་ཆད་ཡུལ་ཕྱོགས་སྐྱེ་འགྲོ་ལ། །ནད་ཡམས་འཁྲུག་རྩོད་མེད་པར་བཀྲ་ཤིས་ཤིང་། །ལོ་ལེགས་འབྲུ་ནོར་རྒྱས་ཤིང་ཆོས་འཕེལ་བ། །རྗེ་བཙུན་ཁྱེད་ཀྱི་བཀའ་དྲིན་ཡིན་པར་འཁུམས། །ད་དུང་འབྲེལ་ཚད་དོན་ལྡན་དགེ་བའི་བཤེས། །ཁྱེད་ཀྱི་གྲྭ་ཚང་སློབ་མ་སྦྱིན་བདག་གི ་།བྱ་སྤྱོད་ངན་པ་གཟིགས་ཀྱང་ཐུགས་མ་སུན། །དཔེར་ན་མ་ཡིས་671

བུ་བཞིན་བརྩེ་བས་སྐྱོངས། །མགོན་ཁྱོད་བདག་ཅག་གདུལ་བྱའི་སྣང་ངོ་རུ། །བསྙུང་དང་བགྲེས་ཚུལ་ཙམ་ཡང་མི་སྟོན་པར། །དགུང་ལོ་བརྒྱ་ཕྲག་མང་བོ་བཞུགས་དགོས་ཞེས། །ལག་གཉིས་ཐལ་མོ་སྦྱར་ནས་གསོལ་བ་འདེབས། །སྔ་སོར་སྙན་པ་རྒྱང་ནས་ཐོས་པ་ཙམ། །མ་གཏོགས་མངོན་སུམ་ཞལ་ངོ་མི་འཚོ་ཡང་ ད་ནི་མྱུར་དུ་ཞལ་མཇལ་གསུང་ཆོས་ཉན། །རང་གཞན་དོན་གཉིས་འགྲུབ་པའི་སྨོན་ལམ་འཚལ། །དེ་སྐད་ཞུ་ཆུང་ཁུ་བྱུག་སྔོན་མོ་ཡིས། །དྲི་མེད་ལྷ་རྫས་དར་གྱེ་འདབ་གཤོག་བརྒྱངས། །ལེགས་བཤད་ཚིག་གི་སྐད་སྙན་སྒྲོག་བཞིན་དུ། །རྗེ་བཙུན་དཔག་བསམ་ལྗོན་ཤིང་དྲུང་དུ་འཕུར། །དེ་ལྟར་ལེགས་པར་ཕུལ་བའི་དགེ་ཚོགས་མཐུས། །བླ་མ་རྣམས་ཀྱི་སྐུ་ཚེ་མཛད་འཕྲིན་རྒྱས། །དགེ་འདུན་སྡེ་རྣམས་ཁྲིམས་གཙང་བཤད་སྒྲུབ་འཕེལ། །སངས་རྒྱས་བསྟན་པ་དར་ཞིང་རྒྱས་གྱུར་ཅིག །ཅེས་པ་འདི་ཡང་གྲུབ་པའི་དབང་ཕྱུག་ཆེན་པོ་རྗེ་བཙུན་སྐལ་ལྡན་རྒྱ་མཚོའི་ཡང་སྤྲུལ་སྐུ་གཞོགས་ཤར་རིན་པོ་ཆེ་ལ་འཚམས་ཞུས་སུ་ལ་ཕྱི་ནས་ཕུལ་བའོ། །སྐུ་དྲིན་བླ་མ་གཞན་ལས་ཆེས་ཆེ་ཞིང་། །ཤ་ཚ་ཚེ་འདིའི་མ་ལས་ལྷག་པ་ཡི། །དྲིན་ཅན་རྩ་བའི་བླ་མ་རྡོ་རྗེ་འཆང་། །པདྨ་བཞད་པ་རྡོ་རྗེའི་ཞབས་དྲུང་དུ། །དམ་པ་ཁྱེད་ཀྱིས་བརྩེ་བས་རྗེས་བཟུང་བའི། །སློབ་བུའི་ཐ་ཤལ་བྱམས་པ་ཆོས་དར་ངས། །672

ཐག་རིང་རི་ཁྲོད་དབེན་པའི་དགའ་ཚལ་ནས། །རབ་ཏུ་དད་ཅིང་གུས་པས་ཞུ་ཡིག་འབུལ། །མ་རིག་མུན་པ་སེལ་བའི་ཉི་མ་མཆོག །ཉོན་མོངས་ཚ་གདུང་སེལ་བ་ཟླ་བའི་འོད། །སྒྱེ་དགུའི་འདོད་དོན་སྐོང་བའི་ནོར་བུ་དང་། །མཚུངས་པའི་རྗེ་བཙུན་བླ་མ་དམ་པ་ཁྱེད། །འགྲོ་བའི་དོན་དུ་ཞབས་པད་བརྟན་འདུག་ཅེས། །ཐོས་པ་ཙམ་གྱིས་དགའ་བདེ་འཆར་བའི་གཏམ། །སྙན་པོ་ཐོས་པའི་མོད་ལ་རབ་དགའི་ས། །ཐོབ་པ་ལྟ་བུའི་དགའ་སྤྲོ་ཚད་མེད་ཐོབ། །ཕྲན་ཀྱང་དམ་པ་ཁྱེད་ཀྱི་བཀའ་དྲིན་གྱིས། །ད་བར་རྒྱལ་ཁམས་གང་དུ་སོང་ན་ཡང་། །ལུས་ལ་ནད་དང་སེམས་ལ་སྡུག་བསྔལ་རིགས། །གང་ཡང་མེད་པར་ཤིན་ཏུ་བདེ་བར་མཆིས། །མཚམས་ཀྱི་ཞུ་གསོལ་སྐྱབས་མགོན་ཁྱེད་ཀྱི་ཞལ། །མཇལ་སྙིང་སྐོམ་པ་ཆུ་འདོད་ལྟར་བྱུང་མོད། །འོན་ཀྱང་སྐྱེ་བ་སྔོན་མའི་ལས་དབང་གིས། །སྤྲང་བོའི་ཉི་མ་ལམ་ནས་ཤོར་བུད་སོང་། །ལོ་མང་མ་མཇལ་བ་ལ་ཤིན་ཏུ་སྐྱོ། །ད་ནི་འཆི་བདག་དབང་དུ་མ་སོང་ན། །ཁ་ཙམ་མིན་པར་སྙིང་ནས་མཇལ་རྩིས་ཡོད། །གསེར་ཞལ་མྱུར་དུ་མཇལ་བའི་སྐྱབས་འཇུག་མཁྱེན། །མ་མཇལ་བར་དུ་དམ་པ་ཁྱེད་ཉིད་ཀྱང་། །དགུང་ལོ་མཐོ་རུང་བཞུགས་པར་གསོལ་བ་འདེབས། །ད་ནས་འཟུང་སྟེ་སངས་རྒྱས་མ་ཐོབ་བར། །བརྩེ་བ་ཆེན་པོས་རྗེས་སུ་གཟུང་དུ་གསོལ། །བླ་མ་673

ཤིན་ཏུ་ཡིད་ལ་འཁྲེང་བའི་བརྡའ། །ཚེ་རབས་བརྒྱ་ཕྲག་དུ་མར་རྗེས་འཛིན་ཕྱིར། །རང་གི་ལག་ཏུ་ཡུན་རིང་བཟུང་བ་ཡི། །པདྨའི་སྙིང་བོའི་ཕྲེང་བ་བརྒྱ་རྩ་ལ། །རིན་ཆེན་བྱུ་རུའི་རྒྱན་གྱེས་མཛེས་པར་བྱས། །ལ་ཕྱི་བདུད་འདུལ་ཕུག་ནས་ཟླ་ཚེས་ཕུལ། །ཚེ་རབས་ཀུན་ཏུ་རྗེ་བཙུན་བླ་མ་ཡིས། །འབྲལ་མེད་རྗེས་སུ་འཛིན་པའི་རྒྱུར་གྱུར་ཅིག །ཅེས་པ་འདི་ནི་རང་གི་ཡུལ་ཕྱོགས་ཀྱི་རྩ་བའི་བླ་མ་མཁན་ཆེན་དགེ་བའི་བཤེས་གཉེན་པདྨ་བཞད་པའི་རྡོ་རྗེ་རིན་པོ་ཆེ་ལ་ཕུལ་བའོ། །རང་ཡུལ་སྐྱིད་པའི་འབྱུང་གནས་ཀྱི། །ཕྱུག་པོ་ཡ་རབས་དད་པ་ཅན། །ཞོ་འོང་དཔོན་པོ་ཕ་བུ་སོགས། །དད་ཅན་སྐྱ་སེར་ཐམས་ཅད་ལ། །ཕྱོགས་མེད་རྒྱལ་ཁམས་གང་བཟང་དང་། །ངེས་མེད་རི་ཁྲོད་ཉམས་དགའ་རྣམས། །འགྲིམ་པའི་ཚོགས་དྲུག་རང་གྲོལ་ངས། །ཕན་པའི་སྙིང་གཏམ་འདི་ཉིད་འབུལ། །སྐྱེས་པ་ཐམས་ཅད་འཆེ་ལ་ལྟོས། །འདུས་པ་ཐམས་ཅད་འབྲལ་ལ་ལྟོས། །བསགས་པ་ཐམས་ཅད་འཛད་ལ་ལྟོས། །གང་ལའང་སྙིང་བོ་མེད་ལ་ལྟོས། །སྙིང་བོ་མེད་པའི་བྱ་བ་སྤོངས། །སྙིང་བོའི་ལྷ་ཆོས་བྱེད་འདོད་ན། །སྙིང་ནོར་ཁྱེར་ལ་བྱང་ལམ་ནས། །སྙིང་རུས་ཅན་རྣམས་དབུས་སུ་ཤོག །སྐྱེས་པ་མི་ཡིས་མི་ཚོར་ཞིང་། །རྒས་པ་རང་གིས་མ་ཚོར་བར། །བྱས་ནས་ཕྱི་མར་མ་འགྲོ་བར། །དབུས་གཙང་དག་པའི་ཞིང་དུ་ཤོག །ཇོ་ཤཱཀ་རྣམ་གཉིས་དབུས་ན་674

སྣང་། །རྒྱལ་བ་ཡབ་སྲས་དབུས་ན་བཞུགས། །སེར་འབྲས་དགེ་གསུམ་དབུས་ན་ཡོད། །དབུས་གཙང་དག་པའི་ཞིང་དུ་ཤོག །སྙིང་ནས་ཆོས་ཕྱིར་མི་འོང་ཀྱང་། །ལྟད་མོ་སྣ་ཚོགས་དབུས་ན་གདའ། །གཞོན་ནུ་ས་ལྟ་ཡུལ་ལྟའི་ཕྱིར། །དབུས་གཙང་དག་པའི་ཞིང་དུ་ཤོག །ལྟད་མོའི་ཕྱིར་དུ་མི་འོང་ཀྱང་། །གང་འདོད་ནོར་རྫས་དབུས་ན་གདའ།་ །ཕྱུག་པོ་ཉོ་ཚོང་ཕྱིར་དུ་ཡང་། །དབུས་གཙང་དག་པའི་ཞིང་དུ་ཤོག །འོང་དུས་གོས་བཟང་གྱོན་ལ་ཤོག །རྟ་ཡང་བཟང་བོ་ཞོན་ལ་ཤོག །གྲོགས་ཀྱང་བཟང་བོ་ཁྲིད་ལ་ཤོག །ཟས་ནོར་གང་བཟང་ཁྱེར་ལ་ཤོག །དེ་སྐད་སྨྲས་པ་ཐོས་ཚད་པོ། །རྟ་བཟང་ལྕག་གིས་བསྐུལ་བ་བཞིན། །རིང་མིན་མྱུར་དུ་དབུས་སུ་ཡོང་། །སླར་ཡང་ཡུལ་དུ་སླེབ་པར་ཤོག །ཅེས་པ་འདི་ཡང་རང་གི་ཕ་ཡུལ་ཕྱོགས་ཀྱི་དཔོན་པོ་ཡ་རབས་དད་ཅན་རྣམས་ལ་གནས་ཆེན་ལ་ཕྱི་ནས་་་་་སྤྲིངས་པའོ། །དད་བརྩོན་ཤེས་རབ་སྙིང་རྗེ་ཅན། །སློབ་བུ་པདྨ་རང་གྲོལ་དང་། །ཡང་སློབ་ཡོན་ཏན་ཀུན་བཟང་སོགས། །སློབ་མ་ཡང་སློབ་ཐམས་ཅད་ལ། །བྱ་བཏང་ཚོགས་དྲུག་རང་གྲོལ་ངས། །ཐག་རིང་རི་ཁྲོད་དབེན་པ་ནས། །སྙིང་ནོར་བསྐུར་རྒྱུ་མ་མཆིས་ཀྱང་། །སྙིང་གཏམ་ཡི་གེར་བཀོད་ནས་འབུལ། །འཆི་ངེས་ནམ་འཆི་ཆ་མེད་ཀྱང་། །བླ་མ་མཆོག་གསུམ་ཐུགས་རྗེ་ཡིས། །ཁྱེད་རྣམས་བདེ་675

བར་ཡོད་ལས་ཆེ། །ང་ཡང་ད་ལྟ་བདེ་བར་ཡོད། །དང་པོ་ངེད་རྣམས་ལྷན་ཅིག་འཚོགས། །བར་དུ་ད་ལྟ་སོ་སོར་གྱེས། །ཐ་མ་འཇིག་རྟེན་ཕ་རོལ་འགྲོ། །ད་ལྟ་མཇལ་ན་སྐལ་བ་བཟང་། །ཁྱེད་རྣམས་ན་སོ་གཞོན་ཐོག་འདིར། །ཁམས་གསེང་ས་ལྟ་ཡུལ་ལྟ་དང་། །ཕ་རྒན་ང་དང་འཕྲད་པའི་ཕྱིར། །དབུས་གཙང་དག་པའི་ཞིང་དུ་ཤོག །ང་ནི་མར་ལ་འོང་བསམས་ཀྱང་། །སྒྲུབ་པ་བློ་ཡིས་མ་ཐོངས་པར། །སྔར་ཡང་ཕྱོགས་འདིར་ལོ་མང་ལུས ད་དུང་ལོ་འགའ་ལུས་ཉེན་གདའ། །ཁྱེད་རྣམས་ཀུན་གྱེ་བསམ་པ་ལ། །ང་ནི་མར་ལ་སླེབ་འོང་སྙམ། །ལོ་རེ་བཞིན་དུ་བལྟས་ནས་བསྡད། །ཡར་ལ་དབུས་སུ་མ་འོངས་ན། །ང་ཡང་ན་སོ་རྒས་དང་གཅིག །ས་ཡང་ཁ་ཐག་རིང་དང་གཉིས། །ནམ་འཆི་ངེས་པ་མེད་དང་གསུམ། །དེ་གསུམ་མཛོམ་པའི་དུས་ཚོད་ན། །མཇལ་བའི་རྟེན་འབྲེལ་འཛོལ་ཉེན་གདའ། །འོན་ཀྱང་ཚེ་མཇུག་འདི་ཉིད་ལ། །དངོས་སམ་ཉམས་དང་རྨི་ལམ་ལ། །ཡང་ཡང་མཇལ་བའི་སྨོན་ལམ་འདེབས། །གལ་ཏེ་ཚེ་འདིར་མ་མཇལ་ན། །སྐྱེ་བ་འདི་ཡི་འོག་རོལ་ཏུ། །མངོན་དགའི་ཞིང་ནས་མཇལ་བར་སྨོན། །སྨོན་པ་བཞིན་དུ་འགྲུབ་པར་ཤོག །ཅེས་པ་འདི་ཡང་རང་གི་ཡུལ་ཕྱོགས་ཀྱི་སྐལ་ལྡན་སློབ་མ་ཡང་སློབ་རྣམས་ལ་གནས་ཆེན་ལ་ཕྱི་ནས་སྤྲིངས་པའོ། །འཇིག་རྟེན་ཁམས་དང་ཕྱོགས་བཅུའི་ཞིང་ཁམས་ན། །676

བཞུགས་པའི་རྩ་བ་བརྒྱུད་པའི་བླ་མ་རྣམས། །བདག་གཞན་ཡོངས་ལ་ཐུགས་རྗེའི་སྤྱན་གྱིས་གཟིགས། །མི་རྟག་འཆི་བ་དྲན་པར་བྱེན་གྱེས་རློབས། །ཕྱོགས་མེད་རྒྱལ་ཁམས་འགྲིམ་པའི་རྣལ་འབྱོར་ངས། །བཤུལ་རིང་མགྲོན་པོའི་ལམ་གླུ་ཇི་བཞིན་དུ། །ཐག་རིང་རི་ཁྲོད་དབེན་པ་འགྲིམ་བཞིན་དུ། །མི་རྟག་འཆི་བ་དྲན་པའི་གླུ་དབྱངས་ལེན། །བཤུལ་རིང་ལམ་ལ་ཞུགས་པའི་མགྲོན་པོ་རྣམས། །ངལ་ཞིང་དུབ་པའི་དུས་སུ་གླུ་དབྱངས་འདྲ། །གཞན་གྱིས་བླངས་པ་གོ་ཚེ་ཁམས་སངས་ཏེ། །སེམས་ཀྱང་སྤྲོ་ནས་དེ་ལ་ཉན་པ་བཞིན། །ཕྱི་མའི་ཡུལ་ལ་འགྲོ་བའི་སྐྱེ་བོ་རྣམས། །ན་སོ་རྒས་པའི་དུས་སུ་མགུར་དབྱངས་འདྲ། །བླངས་པ་ཐོས་ན་སེམས་ལ་ཕན་ཐོགས་ཡོང་། །དེ་ཕྱིར་མ་ཡེངས་རྣལ་འབྱོར་གླུ་འདིར་ཉོན། །ཟླ་བ་སྐར་མ་ཐམས་ཅད་ཤུལ་དུ་བཞག །འོད་གསལ་ཉི་མ་ནུབ་རིར་ཡིབ་ལ་ལྟོས། །འདི་ཡང་མི་རྟག་སྟོན་པའི་སློབ་དཔོན་ཡིན། །མི་རྟག་དྲན་ན་དམ་པའི་ལྷ་ཆོས་མཛོད། །སྡོད་གནས་ལྗོན་ཤིང་ཐམས་ཅད་ཤུལ་དུ་བཞག །འདབ་ཆགས་བྱ་དང་བྱེའུ་འཕུར་ལ་ལྟོས། །འདི་ཡང་མི་རྟག་སྟོན་པའི་སློབ་དཔོན་ཡིན། །མི་རྟག་དྲན་ན་དམ་པའི་ལྷ་ཆོས་མཛོད། །སྤང་གཞོངས་ནེའུ་གསིང་ཐམས་ཅད་ཤུལ་དུ་བཞག །ཡིད་འོང་རི་དྭགས་ཡུལ་གཞན་སོང་ལ་ལྟོས། །འདི་ཡང་མི་རྟག་སྟོན་པའི་སློབ་དཔོན་677

ཡིན། །མི་རྟག་དྲན་ན་དམ་པའི་ལྷ་ཆོས་མཛོད། །དགོན་གནས་གྲྭ་བཙུན་ཐམས་ཅད་ཤུལ་དུ་བཞག །བླ་མ་ཕལ་ཆེར་ཞིང་གཞན་གཤེགས་ལ་ལྟོས། །འདི་ཡང་མི་རྟག་སྟོན་པའི་སློབ་དཔོན་ཡིན། །མི་རྟག་དྲན་ན་དམ་པའི་ལྷ་ཆོས་མཛོད། །བུ་ནོར་ཞིང་ཁང་ཐམས་ཅད་ཤུལ་དུ་བཞག །དྲིན་ཅན་ཕ་དང་མ་ཡང་ཤི་ལ་ལྟོས། །འདི་ཡང་མི་རྟག་སྟོན་པའི་སློབ་དཔོན་ཡིན། །མི་རྟག་དྲན་ན་དམ་པའི་ལྷ་ཆོས་མཛོད། །ཕ་ཡུལ་ཉེ་འབྲེལ་ཐམས་ཅད་ཤུལ་དུ་བཞག །རྣལ་འབྱོར་ངས་ཀྱང་རི་ཁྲོད་འགྲིམ་ལ་ལྟོས། །འདི་ཡང་མི་རྟག་སྟོན་པའི་སློབ་དཔོན་ཡིན། །མི་རྟག་དྲན་ན་དམ་པའི་ལྷ་ཆོས་མཛོད། །མདོར་ན་མི་རྟག་འཆི་བ་མྱུར་དུ་འོང་། །མི་དགེ་སྡིག་པ་སྤོངས་ལ་དགེ་བ་སྒྲུབས། །རྒན་གཞོན་མེད་པར་བསམ་པ་བཟང་བོ་གྱིས། །ང་དང་འཕྲད་ཀྱང་བཤད་རྒྱུ་འདི་ལས་མེད། །འོན་ཀྱང་མཇལ་སྙིང་འདོད་པའི་དད་ཅན་ལ། །ད་དུང་ཚེ་འདིར་མཇལ་བའི་སྨོན་ལམ་འདེབས། །གལ་ཏེ་ཚེ་འདིར་མཇལ་བར་མ་གྱུར་ན། །ཕྱི་མར་དག་པའི་ཞིང་ནས་མཇལ་བར་ཤོག །ཅེས་པ་འདི་ནི་རང་གི་ཕ་ཡུལ་གྱི་གཉེན་ཉེ་བ་ཡོན་བདག་ཕོ་མོ་དད་ཅན་རྣམས་ལ་གནས་ཆེན་ལ་ཕྱི་ནས་སྤྲིངས་པའོ།།དྲིན་ཅན་བླ་མ་རྣམས་ལ་འདུད། །ཆོས་བཞིན་བསྒྲུབ་པར་བྱེན་གྱིས་རློབས། །ཡུལ་ལ་ཞེན་ན་ཆོས་པ་མིན། །ཕ་ཡུལ་སྤངས་678

ན་ཆོས་བྱེད་སླ། །བསམ་བློ་མང་བོ་བདུད་ཀྱི་ལས། །རྟོག་མེད་ཉམས་ལ་ཅི་ཡང་འཆར། །སྨྲ་བ་མང་བོ་སྡིག་པའི་རྒྱུ། །ཁ་རོག་བསྡད་པ་གདམས་ངག་ཟབ། །འགྲོ་འདུག་མང་བོ་དགེ་སྦྱོར་དགྲ། །གནས་གཅིག་བསྡད་ན་ཐུགས་དམ་འཕེལ། །སེར་སྣས་བསགས་ན་མི་འཕེལ་བ། །མཁའ་འགྲོ་སྤྱི་ཡི་དམ་ཚིག་ཡིན། །བཏང་ནས་ཉུང་དུ་མི་འགྲོ་བ། །ནོར་ལྷ་སྤྱི་ཡི་དམ་ཚིག་ཡིན། །ཕྱུག་པོ་ལོངས་སྤྱོད་འཕེལ་འདོད་ན། །སྦྱིན་པ་གཏོང་བ་མན་ངག་ཡིན། །ཕོངས་པ་སློང་བ་འདུ་བ་བཞིན། །འབུལ་བར་འདོད་པ་དེ་བས་མང་། །རྣལ་འབྱོར་དམ་ཚིག་ལྡན་པ་ལ། །འཚོ་བ་སྣང་སྲིད་ལྷ་འདྲེས་སྦྱོར། །དགེ་སློང་ཚུལ་ཁྲིམས་ལྡན་པ་ལ། །དཀར་ཕྱོགས་ལྷ་མིས་བསྙེན་བཀུར་བྱེད། །སྒོམ་ཆེན་རི་ལ་སྡོད་ཚུགས་ན། །ཟན་གོང་གྱེན་ལ་འདྲིལ་ནས་འོང་། །བྱང་ཆུབ་སེམས་གཉིས་འབྱོངས་ཙ་ན། །སྐྱེ་འགྲོ་མ་ལུས་དབང་དུ་འདུ། །འདི་རྣམས་དམ་པ་གོང་མ་ཡི། །གསུང་བཞིན་བདག་གིས་བཤད་པ་ཡིན། །ཚིག་འདི་མ་བརྗེད་ཡིད་ལ་ཟུངས། །ཐོས་ཚད་ཡོངས་ལ་ཕན་པར་ཤོག །ཅེས་པ་འདི་ཡང་བླ་མ་ལ་མོས་གུས་ཆེ་ཞིང་དབེན་པར་སྒྲུབ་ལ་གཞོལ་བའི་རྩིབ་རི་བ་གང་ཤར་རང་གྲོལ་དང་། ཁམས་པ་དགེ་བ་གོང་འཕེལ་སོགས་དད་ཅན་ཚེ་བློས་བཏང་ནས་རི་ཁྲོད་དབེན་པར་སྡོད་པའི་སློབ་མ་མང་བོ་ལ་ཕན་ཕྱིར་སྨྲས་པའོ། །ཨེ་མ་སྐལ་ལྡན་རིགས་ཀྱི་བུ། །སྙིང་ནས་དམ་པའི་ཆོས་བྱེད་679

ན། །ནམ་འཆི་ཆ་མེད་ཡང་ཡང་སོམས། །བུ་དང་ཆུང་མ་བློ་ཡིས་ཐོངས། །སྨྱོ་ཆུ་ཆང་ཡང་དུག་བཞིན་སྤོངས། །རི་ཁྲོད་དབེན་པའི་དགའ་ཚལ་སྙེགས། །གཅིག་པུར་རི་དྭགས་བཞིན་དུ་སྡོད། །འཕྲལ་ལ་ཟས་འཚོལ་བྱ་ལྟར་གྱིས། །སྒོམ་ཡུན་མ་ཐུང་ཚེ་དང་སྙོམས། །ལེ་ལོ་མ་ཆེ་བརྩོན་འགྲུས་སྐྱེད། །སྙིང་རུས་མ་ཆུང་དཀའ་བ་སྤྱོད། །བྱ་བྱེད་མ་མང་ཆོས་ལ་འབོད། །ལྷ་ཆོས་བྱེན་ན་མང་མི་དགོས། །བླ་མར་སྙིང་ནས་གསོལ་བ་ཐོབས། །ཡི་དམ་ལྷ་ཡི་བསྙེན་སྒྲུབ་གྱིས། །མཁའ་འགྲོ་ཆོས་སྐྱོང་སྲུང་མ་མཆོད། །གཞན་ཡང་ཚོགས་གསོག་སྒྲིབ་སྦྱོང་གྱེས། །ཁྱད་པར་བྱང་ཆུབ་སེམས་གཉིས་སྒོམས། །བསྔོ་བ་སྒོན་ལམ་རྒྱ་ཆེན་ཐོབས། །དེ་ལྟར་བྱས་ན་དོན་གཉིས་འགྲུབ། །སྙིང་གཏམ་མ་བརྗེད་སེམས་ལ་ཆོངས། །ཞེས་པ་འདི་ཡང་དད་གུས་དག་སྣང་ཆེ་བའི་མཚོ་གཤམ་བླ་མ་སྤྲུལ་སྐུ་དང་། གཞུང་གི་བླ་མ་ཚེ་དབང་ནོར་བུ།ལི་སྡེ་བ་གོའི་བླ་མ་སོགས་རོང་ཕྱོགས་ཀྱི་སློབ་མ་བུ་ཆེན་ཡོངས་ལ་གདམས་པའོ། །ན་མོ་གུ་རུ། དམ་པའི་ཆོས་ཀྱི་སྒོར་ཞུགས་ནས། །ངན་སྔགས་བསྒྲུབ་པ་ངོ་རེ་ཚ། །སྡོམ་པ་བསྲུང་བར་ཁས་བླངས་ནས། །ནག་ཆང་བསྟེན་པ་ངོ་རེ་ཚ། །བྱང་ཆུབ་མཆོག་ཏུ་སེམས་བསྐྱེད་ནས། །སྐུར་བ་འདེབས་པ་ངོ་རེ་ཚ། །ཕུང་བོ་མི་གཙང་རྐྱལ་བ་ལ། །བྱེ་དོར་བྱེད་པ་ངོ་རེ་ཚ། །ཐེག་པ་ཆེན་པོར་ཁས་བླངས་ནས། །སྙིང་རྗེ་མེད་པ་ངོ་རེ་ཚ། །གསང་སྔགས་ཟབ་མོའི་སྒོར་ཞུགས་ནས། །680

དམ་ཚིག་མེད་པ་ངོ་རེ་ཚ། །གཞན་གྱིས་མཐོང་ན་ངོ་ཚ་བའི། །བྱ་བྱེད་དེ་འདྲ་མ་བྱེད་ཨང་། །གཞན་ལས་ལྷག་པར་བྱ་བའི་ཕྱིར། །ཐོས་པ་བྱེད་པ་ལོག་པ་ཡིན། །རྙེད་དང་གྲགས་པ་འབྱུང་བའི་ཕྱིར། །བཀའ་ཆོས་འཆད་པ་ལོག་པ་ཡིན། །སྒོམ་གྱི་གདམས་པ་མེད་བཞིན་དུ། །སམས་གཏན་བསྒོམ་པ་ལོག་པ་ཡིན། །རང་ལ་རྙེད་བཀུར་འོང་དུ་རེ། །ཚུལ་ཁྲིམས་བསྲུང་བ་ལོག་པ་ཡིན། །ཐམས་ཅད་དབང་དུ་བསྡུ་བའི་ཕྱིར། །སྦྱིན་པ་གཏོང་བ་ལོག་པ་ཡིན། །ཟས་ནོར་མང་བོ་འོང་བའི་ཕྱིར། །བླ་མ་བྱེད་པ་ལོག་པ་ཡིན། །གཞན་གྱིས་རིག་ན་ཞེན་ལོག་པའི། །ལོག་པ་དེ་འདྲ་མ་བྱེད་ཨང་། །གཅིག་པུར་རི་ཁྲོད་དབེན་པ་འགྲིམས། །གྲོགས་སུ་ལྷ་སྲིན་སྡེ་བརྒྱད་ཡོད། །ཡེངས་མེད་རང་གི་སེམས་ལ་ལྟོས། །སངས་རྒྱས་སེམས་ལ་རྙེད་ནས་ཡོང་། །བླ་མ་འབྲལ་མེད་སྤྱི་བོར་སྒོམས། །བྱིན་རླབས་ཆར་ལྟར་བབས་ནས་ཡོང་། །བླ་མའི་བཀའ་དང་མ་འགལ་ན། །ཐུགས་ཡིད་གཅིག་ཏུ་འདྲེས་ནས་ཡོང་། །ལུས་སྲོག་ཐེད་ལ་བོར་ལ་སྒོམས། །འཁྲུལ་བའི་ཕུ་ཐག་ཆོད་ནས་ཡོང་། །རྣམ་རྟོག་མུན་པ་དྭངས་སུ་ཆུགས། །ཆོས་སྐུའི་ནམ་མཁའ་ལངས་ནས་ཡོང་། །ཞེས་པ་འདི་ཡང་ཞབས་ཕྱི་རེ་གཉིས་ཀྱིས་ཆོས་མིན་གྱི་བྱ་བ་ངོ་ཚ་བའི་ལས་བྱེད་པ་མཐོང་བས་རྐྱེན་བྱས་ནས་ཐབ་ཚང་ནང་བ་རྣམས་ལ་་་་་གདམས་པས་སླར་ཡང་ཆོས་བཞིན་བྱེད་པའི་བསམ་སྦྱོར་དང་ལྡན་པར་གྱུར་ཏོ།། ་681

བསོད་ནམས་མེད་པའི་མི་ཡིས་ནོར། །བསགས་ཀྱང་གསོག་པའི་ངེས་པ་མེད། །གལ་ཏེ་བསགས་ཀྱང་གཞན་གྱེས་ཁྱེར། །རང་གིས་སྤྱོད་པའི་ངེས་པ་མེད། །དོན་མེད་ཟས་ནོར་གསོག་པའི་ཕྱིར། །སྡིག་པ་ཆེན་པོ་མ་གསོགས་ཤིག །དགེ་བ་ཆེན་བོ་མི་ནུས་ཀྱང་། །ཉལ་ལྡང་དུས་སུ་དཀོན་མཆོག་ལ། །དམིགས་པའི་ལྷ་ཕྱག་གསུམ་རེ་འཚོལ། །མ་ཎི་བརྒྱ་རྩ་ཙམ་རེ་བགྲོངས། །རང་གིས་ཅི་ཟ་ཅི་འཐུང་གི །ཕུད་ཀྱིས་བླ་མ་དཀོན་མཆོག་མཆོད། །སྤྲང་བོ་ཉམ་ཐག་སྒོ་རྩ་རུ། །བྱུང་བ་ཁ་སྟོང་མ་ཟློག་ཅིག །དེ་རྣམས་འགྲོ་ཞོར་འདུག་ཞོར་ལ། །འོང་བའི་དགེ་བ་ཡིན་པས་ན། །ཉིན་རེ་བཞིན་དུ་མ་ཆག་དང་། །འདི་ཕྱི་གཉིས་གར་བདེ་བར་འགྱུར། །ཞེས་པ་འདི་ཡང་དད་ཅན་ཆུ་དབར་བྲིན་གྱེ་ཡོན་བདག་ཕོ་མོ་དང་། གཉའ་ནང་བའི་ཡོན་བདག་འགའ་ཞིག་ལ་ཕན་པའི་ཕྱིར་དུ་སྨྲས་པའོ། ། ་སྟེང་ཕྱོགས་དགའ་ལྡན་གྱེ་ལྷ་གནས་འཇིག་རྟེན་འདིར་་་་་་་་་འཕོས་འདྲའི། །དབུས་གཙང་དག་ཞིང་དུ་སྐྱེས་པའི་ལས་ཅན་ཚོའི་སྐྱིད་པ། །འཇིག་རྟེན་མི་ཆོས་དང་ལྷ་ཆོས་གཉིས་ཀ་ནི་འཛོམ་སྣང་། །ཁྲལ་དང་འུ་ལག་གཉིས་མེད་ན་དེ་བས་རང་སྐྱིད་སྙམ། །སུམ་ཅུ་རྩ་གསུམ་གྱི་ལྷ་གནས་མི་ཡུལ་དུ་ཆགས་འདྲའི། །ཡུལ་བཟང་བལ་ཡུལ་དུ་སྐྱེས་པའི་ཕོ་མོ་ཚོའི་སྐྱིད་པ། །མི་ནོར་ཟས་གསུམ་ཀུན་འཛོམས་པས་སྡུག་བསྔལ་ནི་མི་སྣང་། །དམག་682

འཁྲུག་ལས་ཀ་དེ་མེད་ན་དེ་བས་རང་སྐྱིད་སྙམ། །དག་པ་མཁའ་སྤྱོད་དང་མཚུངས་པའི་ལ་ཕྱི་ཡི་གངས་ར། །བལ་བོད་གཉིས་ཀ་ཡིས་བགྲོད་དཀའི་ས་མཚམས་ན་ཆགས་འདུག །ལྷ་ཆོས་བྱེད་མཁན་ལ་གེགས་དང་བར་ཆད་ནི་མི་སྣང་། །མཐུན་རྐྱེན་འཛོམ་པོ་ཞིག་བྱུང་ན་དེ་བས་རང་སྐྱིད་སྙམ། །གནས་ཆེན་འདི་ཀ་ན་གནས་པའི་བྱ་བཏང་གི་རྣལ་འབྱོར། །ཞབས་དཀར་དཔོན་སློབ་ཚོའི་སྣང་བའི་བདེ་ཞད་ལ་གཟིགས་དང་། །མེ་ཏོག་སྣ་ཚོགས་ཀུན་བཀྲ་བའི་བསིལ་གྲིབ་ཏུ་འཁོད་ནས། །སྟོང་ཉིད་སྙིང་རྗེ་ཚོ་བསྒོམས་ན་དེ་བས་རང་སྐྱིད་སྙམ། །ཕྱོགས་མེད་རྒྱལ་ཁམས་ལ་སོང་བས་ལྟད་མོ་ཀུན་མཐོང་བྱུང་། །ངེས་མེད་རི་ཁྲོད་ལ་བསྡད་པས་སྣང་སོ་ནི་བདེ་སྣང་། །གུ་ཡངས་ཡན་པ་ངའི་སྣང་བའི་བདེ་ཞད་ལ་གཟིགས་དང་། །ཕྱི་མ་དག་ཞིང་ཀུན་བགྲོད་ཚེ་དེ་བས་རང་སྐྱིད་སྙམ། །རང་གཞན་དོན་གཉིས་ཀུན་འགྲུབ་པའི་རང་བློ་ནི་བདེ་བྱུང་། །བདེ་སྐྱིད་སྙམ་གསུམ་ཀུན་འཛོམས་དུས་གླུ་དབྱངས་རང་ལོས་ལེན། །སྐྱིད་པའི་རྒྱང་གླུ་འདི་ཁ་ནས་རང་བཞིན་གྱེས་ཐོན་སོང་། །ཐོས་ཚད་ཐམས་ཅད་ཀྱིས་འདི་བཞིན་བྱས་ན་རང་སྙམ་བྱུང་། །ཞེས་པ་འདི་ཡང་དབེན་གནས་ལ་ཕྱི་ནས་ཤིན་ཏུ་སྐྱིད་པའི་ཤུགས་ཀྱིས་ཁ་ནས་ཐོན་པའོ། །རྗེ་མི་ལ་རས་པའི་ཞབས་ལ་འདུད། །ཚེ་བློ་ཡིས་ཐོངས་པར་་ 683

བྱེན་གྱིས་རློབས། །སྤྲང་ང་ཡི་རྗེས་འཇུག་བུ་སློབ་རྣམས། །ཡིད་མ་ཡེངས་ཕ་ཡི་གླུ་འདིར་ཉོན། །དཔེ་ཟླ་བ་སྤྲིན་གྱིས་བསྒྲིབས་པ་བཞིན། །ཚེ་འདི་སྣང་བློ་ཡིས་མ་ཐོངས་ན། །སྐྱོན་གཅིག་གིས་ཡོན་ཏན་ཀུན་བསྒྲིབས་ནས། །ཆོས་མང་བོ་ཤེས་རུང་ཕན་མི་ཐོགས། །དཔེ་ཉི་མ་སྤྲིན་དང་བྲལ་བ་བཞིན། །ཚེ་འདི་ཉིད་བློ་ཡིས་ཐོངས་ཙ་ན། །གནད་གཅིག་གིས་སྐྱོན་རྣམས་ཀུན་སངས་ནས། །ཆོས་གང་ཤེས་དེ་ཡིས་ཡོངས་ལ་ཕན། །ཆོས་འདི་ལ་གནད་གཅིག་ཤེས་པ་གཅེས། །ཁྱེད་བུ་སློབ་རྣམས་ཀྱིས་མ་ཤེས་ན། །གནད་གཅིག་པོ་ཚེ་བློས་གཏོང་བ་ཡིན། །ད་ཚེ་འདིའི་བྱ་བ་བློ་ཡིས་ཐོངས། །བློས་གཏོང་ཐབས་མན་ངག་མང་ན་ཡང་། །གནད་ནམ་འཆི་ཆ་མེད་ཡང་ཡང་སོམས། །སེམས་རྣམ་པར་མི་རྟོག་ཡེ་ཤེས་སྒོམས། །དེ་གནད་དུ་སོང་ན་བློ་ཡིས་ཐོངས། །བློས་ཐོངས་ཕྱིན་ཆོས་ཀྱི་ཕྱེད་ཀ་འགྲུབ། །ལས་ངན་པའི་སྡིག་པ་རང་སར་འགགས། །ཉོན་མོངས་པ་རྣམས་ཀྱང་རང་སར་ཞི། །ཆོས་བྱས་ཚེ་རང་གཞན་དོན་གཉིས་འགྲུབ། །དོན་དེ་ལྟར་གོ་བའི་སློབ་མ་རྣམས། །ཚེ་བློས་ཤོངས་དབེན་པར་སྒྲུབ་ལ་གཞོལ། །གླུ་འདི་ཉིད་བླངས་པ་ཐོས་ཚད་ཀྱིས། །ཚེ་འདི་ཡི་བྱ་བ་བློས་ཐོངས་ཤོག །ཅེས་པ་འདི་ཡང་དད་བརྩོན་ཤེས་རབ་སྙིང་རྗེ་དང་ལྡན་པའི་སློབ་བུ་མཁས་པ་དང་། གྲུབ་ཆེན་སོགས་ཚེ་བློས་གཏོང་འདོད་པ་རྣམས་ལ་སྨྲས་པའོ། །684

སྔོན་སངས་རྒྱས་འགྲོ་ལ་ཆོས་འཁོར་བསྐོར། །དཔེ་དེ་བཞིན་ད་ལྟ་སྙིགས་དུས་འདིར། །སྤྲང་བདག་ལ་བཀའ་ཆོས་སྩོལ་མཁན་གྱེ། །རྗེ་བླ་མ་སངས་རྒྱས་གུས་པས་འདུད། །དཔེ་བཞག་ནས་ཡང་ཡང་མ་བཤད་ན། །ཁྱེད་གླེན་པ་འགའ་རེས་གོ་བ་དཀའ། །དོན་དེ་ཕྱིར་སྣང་བ་དཔེར་བཞག་ནས། །གླུ་རྣར་སྙན་ཡིད་འབབ་ལེན་གྱིས་ཉོན། །ཝས་ཁ་ཟས་ཐོབ་སྙམ་ལུང་སྟོང་འགྲིམ། །དཔེ་དེ་བཞིན་ལྟོ་རེ་ཐོབ་སྙམ་ནས། །གནས་རི་ཁྲོད་དབེན་པ་འགྲིམས་གྱུར་ན། །ཝ་ལུང་སྟོང་འགྲིམས་འདྲའི་སྒོམ་ཆེན་ཡིན། །ཁྱེས་ཞལ་ཟས་རྐུ་སྙམ་ལྷ་ཁང་བསྐོར། །དཔེ་དེ་བཞིན་ནོར་རེ་ཨེ་ཐོབ་སྙམ། །གཞན་རྒྱལ་ཁམས་མང་བོ་བསྐོར་གྱུར་ན། །ཁྱེས་ལྷ་ཁང་བསྐོར་འདྲའི་སྒོམ་ཆེན་ཡིན། །བྱ་འུག་རྒན་བྲག་ལ་གནས་ནས་དགོད། །དཔེ་དེ་བཞིན་བྲག་ལ་གནས་ན་ཡང་། །གཞན་ཆོས་པར་གཏམ་ངན་སྒོགས་པ་དེ། །བྱ་འུག་རྒན་འདྲ་བའི་སྒོམ་ཆེན་ཡིན། །བྱ་ཆོས་མེད་གོང་མོ་རི་ལ་གནས། །དཔེ་དེ་བཞིན་རི་ཁྲོད་མཐོན་པོར་གནས། །ཆོས་ཟབ་མོ་ཉམས་སུ་མ་བླངས་ན། །བྱ་གོང་མོ་འདྲ་བའི་སྒོམ་ཆེན་ཡིན། །སེང་གངས་ལ་བསྡད་པས་རྩལ་གསུམ་རྫོགས། །དཔེ་དེ་བཞིན་གངས་རིར་སྒྲུབ་པ་མཛད། །མཆོག་སྐུ་གསུམ་གོ་འཕང་བརྙེས་པ་དེ། །སེང་དཀར་མོ་འདྲ་བའི་སྒོམ་ཆེན་ཡིན། །རྒོད་བྲག་ལ་གནས་ནས་མཁའ་ལ་འཕུར། །དཔེ་དེ་བཞིན་685

བྲག་ལ་རྩེ་གཅིག་བསྒོམས། །ཡར་སངས་རྒྱས་ས་རུ་བགྲོད་པ་དེ། །བྱ་རྒོད་པོ་འདྲ་བའི་སྒོམ་ཆེན་ཡིན། །སྟེང་ཉི་མས་གླིང་བཞིའི་མུན་པ་སེལ། །དཔེ་དེ་བཞིན་རྒྱལ་ཁམས་འགྲིམས་པའི་ཚེ། །གཞན་བསྟན་འགྲོ་ཡོངས་ལ་ཕན་པ་དེ། །སྟེང་ཉི་མ་འདྲ་བའི་སྒོམ་ཆེན་ཡིན། །ཡར་བཀུར་ན་ནོར་བུའི་དགོས་འདོད་འབྱུང་། །དཔེ་དེ་བཞིན་མཆོད་ཅིང་གསོལ་བཏབ་ན། །མཆོག་ཐུན་མོང་དངོས་གྲུབ་སྟེར་བ་དེ། །ཡར་ནོར་བུ་འདྲ་བའི་སྒོམ་ཆེན་ཡིན། །གླུ་འདི་ཉིད་བླངས་པའི་དགེ་བའི་མཐུས། །སེང་བྱ་རྒོད་ཉི་མ་ནོར་བུ་དང་། །ཆོས་མཚུངས་པའི་བྱ་བཏང་་སྒོམ་ཆེན་པས། །མཐོ་རི་ཁྲོད་ཐམས་ཅད་ཁྱབ་པར་ཤོག །ཅེས་པ་འདི་ཡང་དད་ལྡན་སྤུ་ཏྲེངས་ཕྱག་མཛོད་དང་། གཉེར་བ་ཨ་མཆོག ལ་དྭགས་མཁན་པོ། དགེ་སློང་ཨོ་རྒྱན་སོགས་རི་ཁྲོད་འགྲིམས་པའི་སློབ་མ་སྒོམ་ཆེན་པ་རྣམས་ལ་སྨྲས་པའོ།།ནམ་མཁའ་ཡངས་པོ་ཡི་ཀློང་ན། །གཟའ་སྐར་གྲངས་མེད་ཅིག་སྣང་རུང་། །འོད་ཟེར་ཕྱོགས་ཀུན་ཏུ་འཕྲོ་བ། །ཉི་མ་ཟླ་བ་ལས་མི་སྣང་། །རྒྱལ་ཁམས་མང་བོ་འདིའི་ཁྲོད་ན། །མཁས་གྲུབ་གྲངས་མེད་ཅིག་སྣང་རུང་། །འཕྲིན་ལས་ཕྱོགས་ཀུན་ཏུ་ཁྱབ་པ། །རྒྱལ་བ་ཡས་སྲས་ལས་མི་སྣང་།།ལྷ་དབང་བརྒྱ་བྱིན་གྱི་དུས་སུ། །ལྷ་མིན་ཕ་མ་དེ་མ་གཏོགས། །སུམ་ཅུ་རྩ་གསུམ་ལས་ལྷག་པའི། །ལྷ་ཡུལ་བཟང་བོ་ཞིག་མི་སྣང་། །གོཪྵ་རྒྱལ་པོ་ཡི་དུས་སུ། །དམག་686

འཁྲུག་ལངས་པ་དེ་མ་གཏོགས། །ཡུལ་བཟང་བལ་ཡུལ་ལས་ལྷག་པའི། །ས་ཆ་སྐྱིད་པོ་ཞིག་མི་སྣང་། །མཚན་མོ་མུན་པ་དེ་འཐིབས་དུས། །འགྲོ་འདུག་དཀའ་བ་དེ་མ་གཏོགས། །ཕོ་བྲང་པོ་ཏ་ལས་ལྷག་པའི། །རྒྱལ་བའི་བཞུགས་ས་ཞིག་མི་སྣང་། །དགུན་ཁ་ཁ་བ་དེ་རྒྱག་དུས། །ལྟོ་འདྲེན་དཀའ་བ་དེ་མ་གཏོགས། །ལ་ཕྱི་གངས་རི་ལས་ལྷག་པའི། །ཆོས་པ་སྡོད་ས་ཞིག་མི་སྣང་། །ནམ་མཁའ་མཐོན་པོ་ལ་འཕུར་ནས། །ཕྱོགས་ཀུན་མ་མཐོང་བ་མ་གཏོགས། །ཁུ་བྱུག་སྔོན་མོ་ལས་ལྷག་པའི། །སྐད་སྙན་སྒོག་པ་ཞིག་མི་སྣང་། །གཞུང་ལུགས་རབ་འབྱམས་ལ་སྦྱངས་ནས། །ཆོས་ཀུན་མི་ཤེས་པ་མ་གཏོགས། །ཚོགས་དྲུག་རང་གྲོལ་ལས་ལྷག་པའི། །གླུ་དབྱངས་ལེན་མཁན་ཞིག་མི་སྣང་། །དབྱར་ཁ་མེ་ཏོག་ཀུན་རྒྱས་དུས། །བུང་བའི་སྒྲ་དབྱངས་རང་སྒོག་བཞིན། །སྟོན་ཁ་ཁ་ཟས་ཀུན་མོད་དུས། །སྐྱིད་གླུ་འདི་འདྲ་རང་ཐོན་སོང་། །ཞེས་པ་འདི་ཡང་སྟོན་ཁ་ཟླ་བ་བདུན་པའི་ནང་ལ་ཁ་ཟས་མོད་པོ་བྱུང་ཚེ་སྐྱིད་དྲག་པའི་ཤུགས་ཀྱིས་ཉིན་ཞིག་སེམས་ལ་གང་ཤར་རྒྱང་གྲུ་རུ་བླངས་པའོ།། ་བསླུ་མེད་དཀོན་མཆོག་གསུམ་ལ་གསོལ་བ་འདེབས། །དྲི་མེད་སྨོན་ལམ་འགྲུབ་པར་བྱིན་གྱིས་རློབས། །འདིས་མཚོན་རང་གཞན་དགེ་རྩ་ཅི་མཆིས་པ། །བསྟན་འགྲོ་ཡོངས་ལ་ཕན་པའི་རྒྱུ་རུ་བསྔོ། །དེ་མཐུས་སངས་རྒྱས་བསྟན་པ་དར་ཞིང་རྒྱས། །སེམས་687

ཅན་ཐམས་ཅད་བདེ་ཞིང་སྐྱིད་པར་ཤོག །བདག་ནི་མྱུར་བ་མྱུར་དུ་སངས་རྒྱས་ནས། །བསྟན་འགྲོར་ཕན་ཐོགས་དཔག་མེད་འབྱུང་བར་ཤོག །ཐབས་མཁས་བསྡུ་བཞིའི་སྒོ་ནས་སེམས་ཅན་ལ། །ཕན་པ་དཔག་ཏུ་མེད་པ་ཐོགས་པར་ཤོག །འཆད་རྩོད་རྩོམ་གསུམ་སྒོ་ནས་སེམས་ཅན་ལ། །ཕན་པ་དཔག་ཏུ་མེད་པ་ཐོགས་པར་ཤོག །རྒྱུད་སྡེ་བཞི་ཡི་སྒོ་ནས་སེམས་ཅན་ལ། །ཕན་པ་དཔག་ཏུ་མེད་པ་ཐོགས་པར་ཤོག །མངོན་ཤེས་ཛུ་འཕྲུལ་སྒོ་ནས་སེམས་ཅན་ལ། །ཕན་པ་དཔག་ཏུ་མེད་པ་ཐོགས་པར་ཤོག །བདག་ནི་གང་སོང་ཡུལ་ལ་བཀྲ་ཤིས་ཤིང་། །གང་བསམ་དོན་རྣམས་ཡིད་བཞིན་འགྲུབ་པར་ཤོག །གང་དུ་བསྡད་པའི་ས་ལ་བྱེན་ཆགས་ཤིང་། །གང་ཡོད་ནོར་ལ་གཡང་ཀུན་འཁྱེལ་བར་ཤོག །འགྲོགས་ཚད་རྣམས་ལ་ཡོན་ཏན་འགོ་བ་དང་།།མཇལ་མི་རྣམས་ལ་བྱེན་རླབས་འཇུག་པར་ཤོག །སུ་ཞིག་འཇིགས་པས་ཉེན་པའི་དུས་སུ་བདག །དྲན་ཚེ་འཇིགས་སྐྲག་སྡུག་བསྔལ་ཞི་བར་ཤོག །བདག་ནི་མཐོང་ཐོས་དྲན་རེག་སེམས་ཅན་ཀྱི། །རྒྱུད་ལ་རྣམ་དཀར་དགེ་སེམས་སྐྱེ་བར་ཤོག །ཀུན་གྱི་བློ་ཁ་དམ་པའི་ཆོས་ལ་འགྱུར། །དམ་ཆོས་བྱེད་པའི་སྐལ་བ་ལྡན་པར་ཤོག །ལུས་ནད་སེམས་ཀྱི་སྡུག་བསྔལ་ཀུན་ཞི་ནས། །ལུས་སེམས་དགའ་བདེས་རྟག་ཏུ་འཚོ་བར་ཤོག །བཟང་ངན་འབྲེལ་བ་ཐོགས་ཚད་688

ཐམས་ཅད་པོ། །གནས་སྐབས་བདེ་ཞིང་མཐར་ཐུག་སངས་རྒྱས་ཤོག །མདོར་ན་སྒོ་གསུམ་བྱ་བ་གང་བྱས་ཀྱང་། །བསྟན་དང་འགྲོ་བ་ཡོངས་ལ་ཕན་པར་ཤོག །དགེ་རྩ་ཅི་བསགས་བསྟན་དང་འགྲོ་བའི་དོན། །བླ་མེད་བྱང་ཆུབ་ཐོབ་པའི་རྒྱུར་གྱུར་ཅིག །ཕྱོགས་བཅུའི་དྲང་སྲོང་བདེན་ཚིག་འགྲུབ་རྣམས་ཀྱི། །བདེན་པའི་སྟོབས་ཀྱིས་སྨོན་ལམ་འགྲུབ་གྱུར་ཅིག །རྒྱལ་ཁམས་ཀུན་ཏུ་ལོ་ལེགས་བཀྲ་ཤིས་ཤིང་། །བཀྲ་ཤིས་ཆེན་པོས་ས་གསུམ་ཁྱབ་གྱུར་ཅིག ། ཅེས་པ་འདི་ཡང་མགུར་འབུམ་གྱི་མཇུག་ཏུ་ཞབས་དཀར་བས་བྲིས་པའོ།།འདི་དག་རྣམས་ཀྱིས་དངོས་སམ་བརྒྱུད་ནས་རང་གཞན་བསྟན་པ་དང་འགྲོ་བ་ཡོངས་ལ་ཕན་ཐོགས་རྒྱ་ཆེན་པོ་འབྱུང་བར་གྱུར་ཅིག །རྣལ་འབྱོར་གྱི་དབང་ཕྱུག་རྗེ་བཙུན་ཞབས་དཀར་རྡོ་རྗེ་འཆང་ཆེན་པོས་མཆོག་དམན་བར་མའི་གདུལ་བྱར་གང་ལ་གང་འཚམ་གྱེ་རྡོ་རྗེའི་མགུར་དཔག་ཏུ་མེད་པ་བཞེངས་པ་ཡི་གེར་འཁོད་པའི་ནང་ཚན་ལས། བལ་ཡུལ་མཆོད་རྟེན་རྣམ་གཉིས་ལ་མཇལ་དུ་ཕེབས་པའི་ལམ་སྐབས་དང་བཀའ་བརྒྱུད་གོང་མའི་གདན་ས་འབྲོག་ལ་ཕྱི་གངས་ཀྱི་ར་བ་ནས་བཞེངས་པའི་སྐོར་རོ།།689

དབུས་གཙང་སོགས་ནས་བཞེངས་པ་ཁ་ཐོར་སྣ་ཚོགས་པའི་སྐོར།ན་མོ་གུ་རུ་དྲེ་ཝ་ཌཱཀྐི་ཡེ། བྱེན་རླབས་སྩོལ་བའི་རྩ་བརྒྱུད་བླ་མ་དང་། །དངོས་གྲུབ་སྟེར་བའི་ཡི་དམ་ཞི་ཁྲོའི་ལྷ། །བར་ཆད་སེལ་བའི་མཁའ་འགྲོ་ཆོས་སྐྱོང་གིས། །རྟག་ཏུ་ཐུགས་རྗེའི་སྤྱན་གྱིས་འགྲོ་ལ་གཟིགས། །ནད་གདོན་འགལ་རྐྱེན་བར་ཆད་ཀུན་ཞི་ཞིང་། །ཚེ་དཔལ་བསོད་ནམས་ལུང་རྟོགས་ཡོན་ཏན་རྒྱས། །གནས་སྐབས་མཐར་ཐུག་འདོད་དོན་མ་ལུས་པ། །འབད་མེད་ལྷུན་གྱིས་འགྲུབ་པར་མཛད་དུ་གསོལ། །ཆོས་དབྱིངས་ཁྱབ་གདལ་ཆེན་པོའི་ཀློང་ཡངས་སུ། །གུ་ཡངས་ཡན་པར་འཕྱོ་བའི་རྣལ་འབྱོར་ངས། །ཤུགས་འབྱུང་འགག་མེད་གླུ་དབྱངས་སྣ་ཚོགས་པ། །བླངས་པའི་ཚུལ་རྣམས་ཕྱོགས་གཅིག་འབྲི་བར་བྱ། །དེ་ཡང་དབུས་གཙང་དག་པའི་ཞིང་འདིར་འོངས་ཏེ། ཇོ་བོར་གསེར་གྱི་མཆོད་ཀོང་ཕུལ་ནས་སྨོན་ལམ་བཏབ་པ་དང་། ཆོས་ལུང་ཕུའི་རི་ཁྲོད་ནས་སྡོད་དུས་རྒྱལ་བ་བློ་བཟང་དགྱེས་པའི་གླུ་དབྱངས་བླངས་ཚུལ་སོགས་གཞན་དུ་གསལ་ལ། འདིར་ཁ་ཐོར་སྣ་ཚོགས་ཕྱོགས་གཅིག་ཏུ་བཀོད་པ་ནི་འདི་ལྟ་སྟེ།690

བརྩེ་བས་ཕྱག་བརྐྱངས་མཁྱེན་པའི་དབྱུ་གུ་འཕྱར། །ཆོས་རྔ་ཆེར་བརྡུངས་སྟོང་གསུམ་ཆོས་སྒྲས་བཀང་། །མ་རིག་གཉིད་ལོག་འགྲོ་ཀུན་དབང་མེད་དུ། །སད་མཛད་སངས་རྒྱས་ཞབས་རྡུལ་སྤྱི་བོར་ལེན། །བསྟན་པ་དུས་ཀྱི་དབང་གིས་ཉམས་པའི་མོད། །འཇམ་པའི་དབྱངས་ཀྱིས་མ་བཟོད་གཙུག་ཕུད་དོར། །ངུར་སྨྲིག་འཆང་བའི་ཚུལ་འཛིན་ཙོང་ཁ་པར། །གུས་པས་ཕྱག་བྱས་སྟོད་བསྔགས་མེ་ཏོག་འཐོར། །གསལ་སྟོང་ཐུགས་ཀྱི་མཐིང་ཤོག་དྲི་མེད་ངོས། །ལུང་རྟོགས་ཡོན་ཏན་གསེར་ཡིག་དུ་མས་མཛེས། །ཟབ་རྒྱས་ཆོས་གཏེར་འཇམ་དབྱངས་གླེགས་བམ་དངོས། །རྒྱལ་བ་རིན་པོ་ཆེ་ལ་ཕྱག་འཚལ་བསྟོད། །ཇི་ལྟ་ཇི་སྙེད་མཁྱེན་པའི་ཁ་གཉིས་མངའ། །བྱམས་དང་བརྩེ་བས་གཟི་བརྗིད་འོད་ཟེར་འབར། །བླུན་རྨོངས་འཆིང་གཅོད་འཇམ་དབྱངས་རལ་གྲི་དངོས། །པཎ་ཆེན་ཐམས་ཅད་མཁྱེན་ལ་གུས་པས་འདུད། །མཁའ་ལྟར་སངས་རྒྱས་བསྟན་པ་ཕྱོགས་ཀུན་ཁྱབ། །བསྟན་འཛིན་སྐྱེས་བུ་རི་བྲག་བས་ཀྱང་མང་། །ས་ཀུན་ལི་ཁྲིས་ཁ་དོག་བསྒྱུར་བ་ལྟར། །ངུར་སྨྲིག་འཛིན་པས་ས་ཐོག་ཁེབས་འདི་རྨད། །ངོ་མཚར་ལྟད་མོ་འདི་ལ་ལྷ་ལམ་ནས། །ལྷ་ཡིས་བལྟས་ན་དགའ་བར་མ་ཟད་ཀྱི། །ཕྱོགས་བཅུའི་རྒྱལ་བ་རབ་འབྱམས་ཀུན་གྱེས་ཀྱང་། །ཡེ་ཤེས་སྤྱན་གྱེས་གཟིགས་ན་སྤྲོ་བ་སྐྱེ། །དགོན་མཐའ་691

གྲོང་སྡེ་གང་ནའང་བཤན་པ་ཡིས། །ཚེ་སྔོན་དྲིན་གྱིས་བསྐྱངས་པའི་ཕ་མ་བསད། །ཤ་ཡི་རི་བརྩིགས་ཁྲག་གིས་མཚོ་ཡང་བསྐྱིལ། །གློ་སྙིང་གཅལ་དུ་བཀྲམ་པ་མཐོང་བའི་མོད།།མི་ཡི་གྲོགས་མཛད་དཀར་ཕྱོགས་ལྷ་ཀླུ་ཀུན། །མི་དགའ་རང་ཡུལ་བྲོས་པར་མ་ཟད་ཀྱི། །ཞིང་འདིའི་འགྲོ་འདྲེན་བྱང་སེམས་ཐུགས་སྐྱོ་ནས། །ཞིང་ཁམས་གཞན་དུ་གཤེགས་གྲབས་ཡང་ཡང་མཛད། །ཀྱེ་ཧུད་ཕ་མ་ར་ལུག་གཡག་གསུམ་ལ། །མི་འདོད་སྣ་དགུ་གཏོང་བའི་སྡིག་ཅན་དགྲ། །སར་གནས་བྱང་སེམས་དཔལ་བོས་ཐུལ་ཅིག་ཅེས། །སྙན་པའི་དབྱངས་ཀྱིས་འགྲོ་བའི་དོན་ལ་བསྐུལ། །སྡིག་སྤོང་དགེ་སྒྲུབ་བསྟན་པ་རིན་པོ་ཆེ། །བཤན་པས་བཤིག་པར་མ་ཤེས་གྲོགས་སུ་རློམ། །དགོན་པའི་ཐག་ཉེར་བཞག་ནས་ཁྱེམ་མཚེས་བྱས། །སྟན་ལས་ཤ་ལ་ཀུན་གྱིས་བརྩོན་འདི་མཚར། །བཤན་པ་ཕོ་མོས་སེམས་ཅན་བརྒྱ་སྟོང་བསད། །བཅད་གཏུབ་བཙོ་སྲེག་ཟ་ཞིང་བཙོང་བ་སོགས། །མི་དགེའི་སྡིག་ལས་བྱེད་པ་འདིར་བལྟས་ན། །བསྐལ་བ་སྙིགས་ཚེ་དམྱལ་ཁམས་ས་འོག་ནས། །མ་བསྡད་ས་སྟེང་དགོན་སྡེ་ཕལ་ཆེར་གྱི། །ཐག་ཉེར་བྱུང་བ་ཡིན་ནམ་ཐེ་ཚོམ་སྐྱེ། །ཀྱེ་ཧུད་སྣོད་བཅུད་སྡིག་པའི་འབྲས་བུ་གང་། །འགྲོ་བའི་ཐོག་ཏུ་མི་འདོད་ཆར་བཞིན་བབས། །བཙུན་པས་ཁ་གདངས་མིག་བགྲད་གྲི་ཡང་འཕྱར། །ཕ་མ་ར་ལུག་གཡག་གསུམ་བསད་པའི་692

ཤ །བཅད་གཏུབ་རྔམ་ནས་ཟ་འདྲའི་གཇིགས་འཇིགས་ཤིག །ས་སྟེང་འདི་ན་སྔ་སོར་ཡོད་མ་མྱོང་། །འདི་ལ་བལྟས་ན་འཇིག་རྟེན་པ་རྣམས་ཁྲོས། །དཔའ་བོ་རྣམས་ཀྱིས་གོ་ཁྲབ་མཚོན་ཆ་ཐོགས། །རྔམས་ནས་དགྲ་བོ་འདུལ་ལ་ཆས་པ་ཡང་ མང་བོ་མཐོང་སྟེ་འཇིགས་སྣང་ཆུང་བར་གདའ། །དཔའ་བོའི་དཔུང་ཚོགས་འཛོམས་པའི་དུས་སྐབས་སུ། །གནོད་བྱེད་མ་རུངས་དགྲ་བོ་འདུལ་དགོས་བཞིན། །ད་རེ་བོད་ལ་བསྟན་པ་དར་དུས་འདིར། །སྡིག་ཟས་ཤ་ཡི་བསྟན་པ་བསྣུབས་རེ་རན། །དེ་ཕྱིར་བྱང་ཆུབ་སེམས་དཔའི་དམག་དཔུང་གིས། །བྱམས་དང་སྙིང་རྗེ་སྙིང་སྟོབས་ཆེར་བསྐྱེད་ནས། །ཐབས་མཁས་བསྡུ་བཞིའི་གོ་ཁྲབ་མཚོན་ཆ་ཐོགས། །བསྟན་དགྲ་སྡིག་ཅན་མྱུར་དུ་ཆམ་ལ་ཕོབས། །བྱ་བཏང་རྣལ་འབྱོར་ཉམ་ཆུང་བྱིས་པ་ངས། །བདག་གི་ཕ་མ་བཤན་པས་བསད་དོ་ཞེས། །བྱང་སེམས་ཆོས་རྒྱལ་རྣམས་ལ་ཞུས་པའི་མཐུས། །ཕ་བསད་ལག་དམར་ཆམ་ལ་འབེབ་པར་ཤོག །ཅེས་པ་འདི་ཡང་ཕྱོགས་ཕྱོགས་ཀྱི་དགོན་ཆེན་དང་གཙུག་ལག་ཁང་ཕལ་ཆེར་གྱི་ཐག་ཏེ་ན་བཤན་པས་ལུག་བརྒྱ་ཕྲག་མང་བོ་བསད་ནས། ཤ་ཡི་རི་བརྩིགས་ཁྲག་གི་ཆུ་རྒྱུན་འགྲོ་བ་མཐོང་བས་རྐྱེན་བྱས།སྐྱབས་མགོན་རྒྱལ་བ་པཎ་ཆེན་རིན་པོ་ཆེ་སོགས་སར་གནས་ཀྱི་བྱང་ཆུབ་སེམས་དཔའ་རྣམས་ཀྱིས་འདི་ཚོ་ལ་ཕན་ཇོགས་རེ་འབྱུང་ན་ཅི་མ་རུང་སྙམ་པས་ལྷག་བསམ་དག་པའི་སྒོ་ནས། བྱ་བཏང་རི་ཁྲོད་པ་ཚོགས་དྲུག་རང་གྲོལ་གྱིས་སྨྲས་པའོ།།འགྲོ་བའི་སྡུག་བསྔལ་མཐོང་ན་བཞུགས་མི་ཚུགས། །དམྱལ་693

བའེ་མེ་དོང་ཡིན་ཡང་ཐོགས་མེད་ཞུགས། །མགོན་མེད་ཉམ་ཐག་འགྲོ་བའི་སྡུག་བསྔལ་སེལ། །དུས་གསུམ་རྒྱལ་བ་རྣམས་ལ་བདག་ཕྱག་འཚལ། །ཉམ་ཐག་སེམས་ཅན་མཐོང་ན་སྤྱན་ཆབ་འབྱིན། །སྲོག་ཚབ་རང་སྲོག་གཏོང་ལའང་ཕངས་པ་མེད། །བྱམས་དང་སྙིང་རྗེ་བྱང་ཆུབ་སེམས་མངའ་བའི། །བྱང་ཆུབ་སེམས་དཔའ་ཡོངས་ལ་གུས་པས་འདུད། །སྙིགས་དུས་སངས་རྒྱས་བསྟན་པ་ཉམས་རེ་དམའ། །ཕྱི་རོལ་བ་ཡང་བོད་ལ་ཡོང་མ་དགོས། །དགོན་པའི་ལྕགས་རི་ལྷ་ཁང་ཁོར་ཡུག་ཀུན། །བཤན་པས་ཤ་དང་ཁྲག་གིས་དམར་བོར་བཏང་། །སངས་རྒྱས་བྱང་སེམས་ཞིང་གཞན་གཤེགས་པའི་མོད། །སྡིག་ཅན་བཤན་པས་བསད་པའི་ཕ་མའི་ཤ །མཐོང་ན་མཆོག་དམན་ཀུན་གྱེས་མཆིལ་མ་མིད། །བྱམས་དང་སྙིང་རྗེ་མེད་པའི་རང་མཚང་སྟོན། །ཨོ་རྒྱན་ལྷོ་ནུབ་སྲིན་ཡུལ་ལ་ཕེབས་རུང་། །མ་གྱུར་འགྲོ་བའི་སྲོག་དབུགས་བཅད་པའི་ཤ །རྔམ་ནས་ཟ་བའི་སྲིན་པོ་བོད་ན་སྣང་། །འདི་ཡི་ཁ་གནོན་མཛད་ན་ཅི་མ་རུང་། །ཀྱེ་ཧུད་བདག་གིས་མགོན་མེད་སེམས་ཅན་སྡུག །མཐོང་བས་མ་བཟོད་རང་ལ་ཕན་འདོགས་པའི། །ནུས་པ་མེད་ཚེ་རྒྱལ་བ་པཎ་ཆེན་སོགས། །སར་གནས་བྱང་སེམས་འགྲོ་བའི་དོན་ལ་བསྐུལ། །མ་འདྲིས་མཛའ་བཤེས་ཆེན་པོ་སངས་རྒྱས་ཀྱིས། །འགྲོ་ལ་ཕན་པའི་ཆོས་འཁོར་བསྐོར་བ་རྣམས། །བསྡུ་694

ན་སྡིག་སྤོང་དགེ་སྒྲུབ་གཉིས་སུ་འདུ། །འདི་ནི་སངས་རྒྱས་བསྟན་པ་ཡིན་པར་གསུངས། །དེང་སང་ལྷ་ཁང་ཁོར་ཡུག་སྡེ་དགོན་ན། །སྡིག་ཅན་བཤན་པས་ཤ་ཡི་ཐང་ཀ་བཤམས། །གློ་སྙིང་ནང་ཁྲོལ་མཆོད་རྫས་གཅལ་དུ་བཀྲམ། །རིན་ཐང་རྟེན་བཤད་བྱེད་འདི་སུ་ཡིས་བསྟན། །མ་གྱུར་འགྲོ་བའི་ཤ་རུས་སྤུངས་དཀྱིལ་དུ། །བཙུན་པས་གྲི་འཕྱར་ཁ་གདངས་ཟ་ལ་ཆས། །ཀྱེ་ཧུད་ནང་བས་འགྲོ་ལ་འདི་ཕོད་དམ། །ཕྱི་རོལ་བ་ཡིས་ཕོད་པ་སྨོས་ཅི་དགོས། །སྐྱབས་སྟོན་སངས་རྒྱས་ཞིང་གཞན་གཤེགས་སོང་ཡང་། །སྐྱབས་གནས་བསྟན་པ་གཤེགས་པར་མི་རིགས་ཀྱང་། །ཀྱེ་ཧུད་རྒྱ་གར་བསོད་ནམས་དམན་པའི་མཐུས། །བསྟན་ཡང་མ་བཞུགས་འོག་མིན་ཞིང་དུ་གཤེགས། །རྒྱལ་བ་བློ་བཟང་གྲགས་པ་ཞིང་བརྗེས་ཀྱང་། །རྒྱལ་བསྟན་ད་དུང་ཕྱོགས་འདིར་གནས་སྙམ་ཡང་། །ཀྱེ་ཧུད་བོད་ཀྱི་བྱ་སྤྱོད་ལ་བལྟས་ན། །བསྟན་པའང་དགའ་ལྡན་གནས་སུ་གཤེགས་པ་འདྲ། །རྒྱ་གར་ཕྱི་རོལ་བ་ཡིས་ནག་འབྱམས་བྱས །བོད་ཡུལ་སྡིག་ཅན་བཤན་པས་དམར་བོར་བཏང་། །ཀྱེ་ཧུད་ཉམ་ཐག་འགྲོ་བས་ཅི་བྱ་ཞེས། །ཕྱོགས་བཞིར་ཁ་བལྟས་མྱ་ངན་སྨྲེ་སྔགས་འདོན། །འདི་འདྲའི་སྨྲེ་སྔགས་གསན་ན་འདིར་བཞུགས་ཀྱི། །བྱང་ཆུབ་སེམས་དཔས་འགྲོ་དོན་ཅིས་མི་མཛད། །རབ་འབྱམས་ཞིང་གི་རྒྱལ་བ་གྲངས་མེད་ཀྱང་།།ཞིང་འདིར་བྱོན་ནས་695

འགྲོ་དོན་མཛད་པར་རིགས། །ཉམ་ཐག་མ་གྱུར་སེམས་ཅན་བུ་ཆུང་རྣམས། །སྡུག་བསྔལ་མེ་འོབས་ནང་དུ་ཆུད་འདུག་ཅེས། །སངས་རྒྱས་བྱང་སེམས་ཕ་མར་ཞུས་པའི་མཐུས། །མྱུར་དུ་བདེ་བའི་ས་ལ་བགྲོད་པར་ཤོག །ཅེས་པ་འདི་ཡང་ལྷ་སའི་བཤན་པ་རྣམས་ཀྱིས་ཉིན་རེ་བཞིན་ཕ་མ་ར་ལུག་གཡག་གསུམ་བརྒྱ་ཕྲག་མང་བོའི་སྲོག་བཅད་ནས། ཇོ་བོ་ཆེན་པོའི་ཕྱི་རོལ་སྐོར་ལམ་ན་བརྩིགས་ནས་འཚོང་བ་མཐོང་བས་རྐྱེན་བྱས་འདི་རྣམས་ལ་འགྲོ་བ་ཡོངས་ཀྱི་སྐྱབས་་་་མགོན་རྒྱལ་བ་པཎ་ཆེན། རྒྱལ་ཚབ་དམ་པ་དགའ་ལྡན་གསེར་ཁྲི། རྒྱལ་བའི་ཡོངས་འཛིན་སོགས་སར་གནས་བྱང་ཆུབ་སེམས་དཔའ་རྣམས་ཀྱིས་་ཆོས་གསུངས། །སྲོག་གཅོད་མི་རུང་བའི་ཁྲིམས་བཞག་ནས་ཕན་ཐོགས་རེ་བྱུང་ན་ཅི་མ་རུང་སྙམ་པའི་ལྷག་བསམ་བཟང་བོས་བྱ་བཏང་ཚོགས་་་་་་་དྲུག་རང་གྲོལ་གྱིས་སྨྲས་པའོ། །ས་བཅུའི་བྱང་སེམས་རྒྱལ་བ་པཎ་ཆེན་དང་། །རྒྱལ་ཚབ་ཡོངས་འཛིན་དགའ་ལྡན་གསེར་ཁྲི་སོགས། །བླ་མ་དབུ་མཛད་དགེ་བསྐུལ་ཐམས་ཅད་ཀྱི། །སྙན་དུ་གསལ་འདེབས་ཚུལ་དུ་འདི་སྐད་ཞུ། །སྔར་ཡང་བསྟན་དང་འགྲོ་དོན་ཁུར་དུ་བཞེས། །དབུས་གཙང་དག་པའི་ཞིང་འདིའི་མཆོག་དམན་ལ། །སྲོག་གཅོད་རྐུ་འཕྲོག་མི་རུང་ཆོས་ཁྲིམས་བཞག །རི་རྒྱ་ཀླུང་རྒྱ་བསྡམས་སོགས་བཀའ་དྲིན་ཆེ། །ད་དུང་བསྟན་པའི་གཞི་མ་དགོན་མཐའ་ན། །བཤན་པས་ཕ་མ་ར་ལུག་བརྒྱ་སྟོང་བསད། །ཤ་ཀུན་དགེ་འདུན་པ་རྣམས་ཉོས་ནས་ཟ། །འདི་ཡང་ཉེས་དམིགས་ཆེ་བར་ཐུབ་པས་གསུངས། །ཟ་མཁན་མེད་ན་སྲོག་ལ་འཚེ་མཁན་མེད། །ཟ་བ་མང་བཞིན་སྲོག་ལ་འཚེ་བ་མང་། །དེ་ཕྱིར་དགེ་འདུན་ཡོངས་ཀྱིས་ཤ་696 ་

ཟོས་ན། །ར་ལུག་གཡག་གསུམ་འཆོར་བའི་གོ་སྐབས་བྲལ། །དགེ་འདུན་དཀོན་མཆོག་ཟེར་ཡང་མི་དཀོན་གི །འབྲས་སྤུངས་གཅིག་པུར་སྟོང་ཕྲག་བདུན་ཙམ་སྣང་། །ས་སྟེང་དགེ་འདུན་འདི་ཡང་མང་རེ་གཟིགས། །ཕ་མའི་སྲོག་ལ་འཚེ་བ་མེད་སླད་དུ། །དགེ་འདུན་ཡོངས་ཀྱིས་དཀར་གསུམ་མངར་གསུམ་སྟེན། །བཤན་པ་ཕོ་མོར་སྲོག་གཅོག་མི་རུང་ཞེས། །ཆོས་གསུངས་ཁྲིམས་ཀྱང་ཞོག་ཅེས་ཐལ་མོ་སྦྱོར། །ཤ་ཚའི་ང་རོ་ཆེ་ན་བཟོད་པར་གསོལ། །ཞེས་པ་འདི་ཡང་ཉིན་ཞིག་འབྲས་སྤུངས་དགོན་པར་མཇལ་དུ་སོང་བའི་དུས་དགོན་མཐའི་ཤ་མང་བོ་དགེ་འདུན་པ་མང་བོས་ཉོས་ནས་ཁྱེར་བ་མཐོང་བས་རྐྱེན་བྱས། བྱ་བཏང་ཚོགས་དྲུག་རང་གྲོལ་གྱིས་སྨྲས་པའོ། །སྐྱབས་མགོན་རྒྱལ་བ་པཎ་ཆེན་ཐོག་དྲངས་པའི། །དབུས་གཙང་བླ་ཆེན་ཐམས་ཅད་བརྩེ་བས་དགོངས། །ཁྱེད་རྣམས་རིས་མེད་འགྲོ་བ་ཀུན་དོན་དུ། །ཕེབས་པ་ཡིན་པས་ཕྱོགས་རིས་ག་ནས་མངའ། །སེམས་ཅན་སྐྱིད་སྡུག་ལེགས་ཉེས་གསལ་ལེར་མཁྱེན། །མ་མཁྱེན་པ་ཞིག་ཞུ་རྒྱུ་གང་ནས་རྙེད། །འོན་ཀྱང་སྔོན་དུས་ཐུབ་པའི་དབང་བོར་ཡང་། །འཁོར་གྱིས་གསལ་འདེབས་སྙན་བསྐུལ་མཛད་པ་ལྟར།།ཕྲན་ཀྱང་དེ་བཞིན་ལག་པ་ཐལ་སྦྱར་ནས། །གུས་པས་གསལ་འདེབས་ཚུལ་དུ་འདི་སྐད་ཞུ། །ཨ་མདོ་ལྷོ་ཁ་ལ་སོགས་ཐག་རིང་གི །ཡུལ་དུ་སྐྱེས་པའི་དད་ཅན་ཕོ་མོ་697

ཡིས། །ཁྱེད་རྣམས་ཡོན་ཏན་ཐོས་པས་དད་པ་གཡོས། །དབང་མེད་མཇལ་འདོད་བྱུང་ནས་སྡོད་མ་ཚུགས། །བྱང་ཁའི་འོང་ལ་ཁལ་རྟའི་སྟབས་མ་འགྲིག །འཆི་རུང་ལྷོ་ཁ་བརྒྱུད་ནས་མཇལ་དུ་འགྲོ། །སྙམ་ནས་ལུས་དང་སྲོག་ལ་མ་བལྟས་པར། །སྤྲང་ནས་འོངས་དུས་ཚ་གྲང་བཀྲེས་སྐོམ་གྱི། །སྡུག་བསྔལ་མྱང་ཚུལ་བཤད་ན་བརྗོད་མི་ལང་། །ཤི་བའི་མི་ཡང་མང་བོ་ཡོད་ཅེས་གྲགས། །དཀའ་ལས་མྱང་ནས་ལྷ་སར་སླེབས་པའི་ཚེ། །དག་པའི་ཞིང་དུ་སླེབས་འདྲའི་དགའ་སྤྲོ་སྐྱེས། །མཇལ་དུ་སོང་ཚེ་དྲུང་འཁོར་འགའ་ཞིག་གིས། །བསྡིགས་ནས་ཡར་ལ་མ་འོངས་ཕར་རྒྱུགས་ཟེར། །སོང་ན་མར་འཐེན་སྐྱུག་བྲོན་ཟེར་ནས་བརྡུངས། །མར་ལ་དེད་ཚེ་ཡི་མུག་སྙིང་རླུང་ལྡང་། །ལྷ་སར་ཡུན་རིང་སྡོད་པའི་ཟས་མ་རྙེད། །མཇལ་ཁ་མ་ཐོབ་མར་ལ་འགྲོ་མ་ཕོད། །ལྟོགས་སྐོམ་འཁྱགས་ནས་ཡུན་རིང་སྡོད་མ་ཚུགས། །མིག་ནས་མཆི་མ་འབྱིན་པ་མང་བོ་སྣང་། །དེ་ཕྱིར་སྐྱབས་མགོན་རྒྱལ་བ་རིན་པོ་ཆེ། །ཁྱེད་ཀྱི་དྲུང་འཁོར་སྤྱི་དང་ཁྱད་པར་དུ། །སྒོ་འགག་རྣམས་ལ་དམན་པ་ཨར་སྐྱོ་བ། །ཡོང་ན་མ་འགོག་ཡར་ལ་ཐོངས་ཤིག་གསུངས། །བླ་མ་གཞན་མ་རྣམས་ཀྱིའང་དེ་བཞིན་དུ། །གསུངས་ན་དམན་པ་རྣམས་ལ་ཐུགས་རྗེ་ཆེ། །རིན་ཆེན་གསེར་གྱི་རི་ལ་བརྟེན་པ་ཡི། །འདབ་ཆགས་ཁ་དོག་གསེར་དུ་སྣང་བ་ལྟར། །བླ་མ་དམ་པར་698

བརྟེན་པའི་དྲུང་འཁོར་བ། །རྣམས་ཀྱང་བྱམས་དང་སྙིང་རྗེ་ཅན་ཡིན་པས། །ལྷོ་ཁ་བརྒྱུད་ནས་འོངས་པའི་ཨར་སྐྱོ་བ། །རིང་མིན་མྱུར་དུ་མཇལ་བའི་གྲོགས་རེ་མཛོད། །མཇལ་དུས་ཁ་བཏགས་གཙང་མ་ཙམ་ཞིག་ཀྱང་། །འབུལ་རྒྱུ་མེད་རུང་བརྩེ་བས་དེ་དག་ལ། །ཕྱག་མཆོད་དད་པའི་རྟེན་དུ་ཕྱག་མདུད་དེ། །ཅིས་ཀྱང་གནོངས་ཞེས་སྙིང་ནས་གསོལ་བ་འདེབས། །དེ་ལྟར་མཛད་ན་དམན་པ་ཨར་སྐྱོ་བ། །རྣམས་ལ་སྔོན་མེད་དགའ་སྤྲོའི་ཉི་མ་ཤར། །ད་རེ་དོན་འགྲུབ་སྐལ་བ་བཟང་བོ་བྱུང་། །ཡང་ཡང་མཇལ་བར་ཤོག་ཅེས་སྨོན་ལམ་འདེབས། །བདག་གིས་དེ་ལྟར་ཞུས་པའི་དགེ་བའི་མཐུས། །སྐྱབས་མགོན་རྒྱལ་བ་པཎ་ཆེན་ལ་སོགས་པའི། །སྐྱེས་བུ་དམ་པས་དད་ཅན་ཉམ་ཆུང་རྣམས། །ཚེ་རབས་ཀུན་ཏུ་བརྩེ་བས་རྗེས་འཛིན་ཤོག །ཅེས་པ་འདི་ཡང་ཨར་སྐྱོ་བ་སྐྱེས་དམན་ཇོ་མོ་འགའ་རེས་སྐྱབས་མགོན་གྱིལ་བ་རིན་པོ་ཆེ་ལ་མཇལ་མ་ཐུབ་ཟེར་ནས་ངུ་བ་མཐོང་་་་་བས་རྐྱེན་བྱས་དམ་པ་དེ་དག་ལ་སྙན་བསྐུལ་གྱི་ཚུལ་དུ་བྱ་བཏང་ཚོགས་དྲུག་རང་གྲོལ་གྱིས་སྨྲས་་་་་པའོ། །ཆོས་པ་རྣམ་དག་ཡོངས་ལ་འདུད། །ཆོས་དང་མཐུན་པར་བྱེན་གྱེས་རློབས། །ཆོས་གྲོགས་མཚན་སྙན་འབྱོར་ལྡན་ཁྱེད། །ཆོས་བཞིན་བྱེད་ན་འདི་ལྟར་མཛོད། །བཀའ་བརྒྱུད་གོང་མའི་རྣམ་ཐར་བཞིན། །གང་ལའང་ཆེད་འཛིན་ཆགས་ཞེན་མེད། །འཇིག་རྟེན་ཆོས་བརྒྱད་དོན་མི་གཉེར། །ཐམས་ཅད་གོང་དུ་ཁུར་699

བ་དང་། །དགྲ་གཉེན་གཉིས་ལ་དབྱེ་བ་མེད། །སུ་དང་འགྲོགས་ཀྱང་ཀུན་དང་མཐུན། །གཞན་ལ་རང་གི་དབང་མི་སྟེར། །འདུས་བྱས་དགེ་བ་ཁྱད་མི་གསོད། །དེ་ལ་མཆོག་ཏུ་མི་ཞེན་པར། །སྒྱུ་མ་རྨི་ལམ་བཞིན་དུ་སྤྱོད། །ཐམས་ཅད་ཆོས་དབྱིངས་རོལ་བར་གོ །མཐའ་བྲལ་ཆོས་དབྱེངས་ཆེན་པོ་ཡི། །ངང་ལ་ཀྱི་ལི་མེ་རེ་གནས། །བུ་ཆུང་མ་པང་གནས་པ་ལྟར། །མི་དགའ་མེད་པར་འཛུམ་འབོལ་ལེ། །འདུག་པའི་རྣལ་འབྱོར་པ་ཞིག་གྱིས། །དེང་ ་སང་སྙིགས་མའི་དུས་འདི་རུ། །དམ་པ་གོང་མའི་རྣམ་ཐར་དང་། །དམ་པའི་ཆོས་དང་མཐུན་པ་དཀོན། །ཆོས་པ་ཡིན་ཟེར་ཕལ་ཆེ་བ། །ཡོ་བྱད་ཕྱུག་པོ་ལས་ཀྱང་འབྱོར། །རྩིས་གྲངས་མི་ལྟོགས་ལས་ཀྱང་ཞིབ། །ཆགས་སྡང་བྱ་སྦྲུལ་ལས་ཀྱང་ཆེ། །ཁ་ཁོག་ཚེར་མ་ལས་ཀྱང་རྩུབ། །རྟག་ཏུ་རང་ཉིད་གཅེས་པར་བཟུང་། །གཞན་རྣམས་ཐམས་ཅད་ཡལ་བར་དོར། །ཆོས་བརྒྱད་ཚེ་འདི་དོན་དུ་གཉེར། །དེ་འདྲ་ནམ་ཡང་མ་བྱེད་ཨང་། །མདོར་ན་ཆོས་མཐུན་གྲོགས་པོ་ཁྱོད། །ཚེ་འདིའི་བྱ་བ་བློ་ཡིས་ཐོངས། །རི་ཁྲོད་དབེན་པའི་དགའ་ཚལ་སྟེན། །ཚེ་དང་སྒྲུབ་པ་སྙོམས་པར་མཛོད། །ཆོས་པ་ཚོགས་དྲུག་རང་གྲོལ་གྱིས། །ཆོས་དང་མཐུན་པའི་སྙིང་གཏམ་འདི། །ཆོས་ལ་ཐོས་བསམ་སྒོམ་བྱེད་པའི། །ཆོས་གྲོགས་ཁྱེད་ཀྱིས་ཐུགས་ལ་ཟུངས། །དགེ་བ་འདིའི་མཐུས་སེམས་700

ཅན་ཀུན། །དགེ་བའི་བཤེས་དང་ལེགས་མཇལ་ནས། །དགེ་སྒྲུབ་མི་དགེའི་ལས་རྣམས་སྤངས། །དགེ་ལེགས་བདེ་སྐྱིད་འབྱུང་བར་ཤོག །ཅེས་པ་འདི་ཡང་སྙིགས་དུས་ཀྱི་ཆོས་པ་འགའ་རེའི་བྱ་སྤྱོད་མཐོང་བས་རྐྱེན་བྱས་ནས་ཆོས་གྲོགས་འབྱོར་ལྡན་བྱ་བཏང་ཚོགས་དྲུག་རང་གྲོལ་གྱིས་དབེན་གནས་དྭགས་ལྷ་སྒམ་པོ་ནས་་་་་སྨྲས་པའོ། །བླ་མ་དཀོན་མཆོག་རིན་པོ་ཆེ། །ཐུགས་རྗེ་སྤྱན་གྱིས་འགྲོ་ལ་གཟིགས། །དད་ཅན་སྒར་དཔོན་རྣམ་གཉིས་ལ། །ཕན་པའི་སྙིང་གཏམ་བཤད་ཀྱིས་ཉོན། །ཚེ་ཐུང་ནམ་འཆི་ངེས་པ་མེད། །འཆི་ཚེ་ནོར་རྣམས་བཞག་ནས་འགྲོ། །ཕན་མེད་ནོར་གྱེས་ཅི་ཞིག་བྱ། །ནོར་ལ་འདོད་པ་མ་ཆེ་ཞིག །སྒར་གྱེ་ཕྱོགས་དེ་སྡིག་ཚབས་ཆེ། །ལོ་རེ་བཞིན་དུ་ར་ལུག་གཡག །བརྒྱ་སྟོང་མང་བོ་ལ་དྭགས་ལ། །བཙོངས་ནས་སྡིག་པ་མ་གསོགས་ཤིག །ནོར་གྱི་ཕྱིར་དུ་སྡིག་བསགས་ན། །ཕྱི་མར་འགྲོ་བའི་ལམ་ནོར་ནས། །དམྱལ་བའི་གནས་སུ་འགྲོ་བས་ན། །ནོར་གྱི་སྒྲ་དོན་དེ་ཀ་ལགས། །ནོར་རྫས་འདི་ནི་བསམ་པ་ནག །ནོར་གྱི་ཕྱིར་དུ་མི་སེར་ལ། །དོན་མེད་འབམ་ཚོང་སྤུས་སྒྱུར་དང་། །ཆད་ལས་མང་བོ་མ་རྒྱག་ཅིག །འདོད་པ་མེ་མཚོན་དུག་དང་འདྲ། །མི་ནོར་ཟས་གསུམ་འདོད་འདོད་ནས། །འདོད་པ་མ་ཁེངས་འཁྲུག་པ་ཤོར། །བཀྱིགས་རྡུང་མི་གསོད་མ་བྱེད་ཅིག །ཟས་ནོར་འཛོམས་པའི་དུས་སྐབས་སུ། །701

ལོ་རེ་བཞིན་དུ་མཆོད་སྦྱིན་ཐོངས། །མི་སེར་རྣམས་ལ་ཕན་ཐོགས་རེམ། །ཁྱད་པར་ཚེ་ཐར་སྲོག་བླུ་གྱེས། །དེ་ལྟར་མཛད་ན་ཚེ་འདིར་བདེ། །ཕྱི་མར་བདེ་བ་ཅན་དུ་སྐྱེ། །ཕན་པའི་གཏམ་འདི་ཐོས་ཚད་ཀྱི། །རྒྱུད་ལ་ཕན་ཐོགས་འབྱུང་བར་ཤོག །ཅེས་པ་འདི་ཡང་དད་ཅན་སྒར་དཔོན་གཉིས་ལ་རི་བོ་ཆེ་ནས་སྨྲས་པའོ། །སྔོན་ཚེ་ཆོས་མཛད་སྐྱེས་བུ་ཀུན། །བླ་མ་ཡོངས་ལ་མོས་གུས་ཆེ། །མཆེད་གྲོགས་རྣམས་ལ་བརྩེ་གདུང་ཆེ། །སེམས་ཅན་ཀུན་ལ་སྙིང་རྗེ་ཆེ། །ཆོས་ལུགས་གཞན་ལ་དག་སྣང་ཆེ། །སློབ་བུ་ཡེ་ཤེས་གྲགས་པ་ཁྱོད། །ཆོས་པའི་ཁྱད་ཆོས་དེ་བཞི་བོ། །རྒྱུད་ལ་འདུག་གམ་མི་འདུག་ལྟོས། །དེང་སང་ཆོས་པ་ཕལ་ཆེར་ནི། །རང་གི་ནོར་ལ་སེར་སྣ་ཆེ། །གཞན་གྱི་ནོར་ལ་ཧམ་པ་ཆེ། །དོན་མེད་བཞིན་དུ་ཁོང་ཁྲོ་ཆེ། །གཞན་ལ་ཕྲག་དོག་འགྲན་སེམས་ཆེ། །སློབ་བུ་ཡེ་ཤེས་གྲགས་པ་ཁྱོད། །ཆོས་པའི་སྐྱོན་མཚང་དེ་བཞི་བོ། །རྒྱུད་ལ་འདུག་གམ་མི་འདུག་ལྟོས། །མདོར་ན་རང་གི་སེམས་ལ་ལྟོས། །མི་དགེ་སེམས་སྤོངས་དགེ་སེམས་སྤེལ། །སེམས་ཉིད་སྟོང་གསལ་ངང་ལ་ཞོག །གནད་ཀྱི་ཞལ་གདམས་དེ་ཀ་ལགས། །ཞེས་པ་འདི་ཡང་རུ་ཐོག་ཆོས་མཛད་ལ་གནས་ཆེན་རི་བོ་ཆེ་ནས་སྨྲས་པའོ། །བརྩེ་བའི་བདག་ཉིད་སྟོན་པ་སངས་རྒྱས་དང་། །སྙིང་རྗེའི་ལྷ་མཆོག་སྤྱན་རས་གཟིགས་དབང་ལ། །རྟག་ཏུ་སྒོ་གསུམ་གུས་702

པས་གསོལ་བ་འདེབས། །རྒྱུད་ལ་སྙིང་རྗེ་སྐྱེ་བར་བྱེན་གྱིས་རློབས། །སྙིང་རྗེ་སྟོན་པའི་ཆོས་ཀྱི་སྙིང་བོ་ཡིན། །སྙིང་རྗེ་ཡོད་ན་ཆོས་ཀྱི་རྩ་བ་ཚུགས། །སྙིང་རྗེ་མེད་ན་ཆོས་ཀྱི་རྩ་བ་རུལ། །སྙིང་རྗེ་ཡོད་མེད་ཁྱད་པར་བཤད་ཀྱིས་ཉོན། །སྲོག་དང་ལྡན་པའི་ལུས་པོ་ཆུང་ན་ཡང་། །དེ་ཡི་བྱ་བ་ལས་དོན་ནུས་པ་ལྟར། །སྙིང་རྗེ་ལྡན་པའི་ཆོས་པ་ཉམ་ཆུང་ཡང་། །དེ་ཡི་ཆོས་ཀྱིས་འགྲོ་ལ་ཕན་ཐོགས་འབྱུང་། །སྲོག་མེད་ལུས་པོ་ཅི་ཙམ་ཆེ་ན་ཡང་།།དེ་ཡི་ལུས་ཀྱིས་འགུལ་སྐྱོད་མི་ནུས་ལྟར། །སྙིང་རྗེ་མེད་པས་ཆོས་མང་ཤེས་ན་ཡང་། །དེ་ཡི་ཆོས་ཀྱིས་འགྲོ་ལ་ཕན་མི་ཐོགས། །སྙིང་རྗེ་ཅན་གྱེ་ཨ་མས་བུ་ཚ་ལ། །ཕན་མ་ཐོགས་ཀྱང་གནོད་པ་མི་བྱེད་ལྟར། །སྙིང་རྗེ་ཅན་གྱེ་ཆོས་པས་སེམས་ཅན་ལ། །ཕན་མ་ཐོགས་ཀྱང་གནོད་འཚེ་བྱེད་མི་འགྱུར། །བུ་ལ་སྙིང་རྗེ་མེད་པའི་མ་ཡར་གྱིས། །དྭ་ཕྲུག་རྣམས་ལ་རྒྱུན་དུ་སྡང་བ་ལྟར། །འགྲོ་ལ་སྙིང་རྗེ་མེད་པའི་མི་རྣམས་ཀྱིས། །སེམས་ཅན་གཞན་ལ་རྟག་ཏུ་སྡང་བར་བྱེད། །འཁོར་ལོས་སྒྱུར་རྒྱལ་འཁོར་ལོ་ཡོད་པ་ལ། །འཁོར་དང་དཔུང་རྣམས་ཤུགས་ཀྱིས་འདུ་བ་ལྟར། །ཆོས་ཀྱི་རྩ་བ་སྙིང་རྗེ་ཡོད་པ་ལ། །ཆོས་གཞན་ཀུན་ཀྱང་ཤུགས་ཀྱིས་འབྱུང་བར་འགྱུར། །རྒྱལ་པོའི་བཀའ་ཁྲིམས་མེད་པའི་ཡུལ་ཕྱོགས་ལ། །མི་ངན་ཇག་པ་རྐུན་མ་འབྱུང་བ་ལྟར། །སྙིང་རྗེ་མེད་པའི་ཆོས་པའི་703

ཤེས་རྒྱུད་ལ། །བསམ་ངན་ཞེ་སྡང་ཉོན་མོངས་སྐྱེ་བར་འགྱུར། །དཔེར་ན་ཉི་མ་ཤར་ན་མུན་པ་སངས། །དེ་ཡི་དྲོད་ཀྱིས་འགྲོ་ལ་ཕན་པ་ལྟར། །སྙིང་རྗེ་རྒྱུད་ལ་ཤར་ན་ཉོན་མོངས་སངས། །དེ་ཡི་ཆོས་ཀྱིས་འགྲོ་ལ་ཕན་པར་འགྱུར། །རང་ལ་ཁབ་ཀྱིས་གཙགས་པ་མི་བཟོད་པར། །གཞན་སྲོག་གྲི་ཡིས་གཅོད་པ་སྙིང་རེ་རྗེ། །དེ་ཕྱིར་ར་ལུག་གཡག་གསུམ་མི་གསོད་པར། །སྙིང་རྗེ་བསྐྱེད་ལ་ཚེ་་ཐར་སྲོག་བླུ་གྱིས། །སྙིང་བོ་མེད་པའི་ཚེ་འདིའི་བྱ་བ་སྤངས། །སྙིང་བོའི་ལྷ་ཆོས་བྱེད་པའི་ཞབས་དཀར་བས། །སྙིང་གཏམ་འདི་ཉིད་བཤད་པ་ཐོས་ཚད་ཀྱི། །སྙིང་ལ་སྙིང་རྗེའི་ཉི་མ་འཆར་བར་ཤོག །ཅེས་པ་འདི་ཡང་དད་གཏོང་བློ་གྲོས་ཆེ་བའི་མགྲོན་ལྷའི་བླ་མའི་གྲྭ་བཙུན་རྣམས་ལ་རི་བོ་ཆེ་ནས་སྨྲས་པའོ། །བླ་མ་དཀོན་མཆོག་གསུམ་ལ་གུས་ཕྱག་འཚལ། །བདག་གཞན་དོན་གཉིས་འགྲུབ་པར་བྱིན་གྱིས་རློབས། །ཕན་པའི་སྙིང་གཏམ་བཟང་བོ་ཚིགས་སུ་བཅད། །སླར་ཡང་དབྱངས་སུ་ལེན་གྱིས་མ་ཡེངས་ཉོན། །ངོ་མཚར་མི་ལུས་རིན་ཆེན་ཐོབ་དུས་འདིར། །ཀུན་གྱིས་སྡིག་སྤངས་དགེ་ལ་འབད་རེ་རན། །བླ་མ་རྣམས་ཀྱང་བཏང་སྙོམས་མ་བཞུགས་པར། །བསྟན་འགྲོའི་དོན་ཆེན་མཛོད་ཅེས་ཐལ་མོ་སྦྱོར། །དཔོན་པོ་རྣམས་ཀྱིས་ཇག་ཁྲིམས་མ་འཆོལ་བར། །གོང་མའི་བཀའ་བཞིན་རྒྱལ་ཁྲིམས་དམ་པོ་704

གྱིས། །དགེ་འདུན་རྣམས་ཀྱིས་ནག་ཆང་མ་བསྟེན་པར། །ཆོས་བཞིན་འདུལ་བ་བཞིན་དུ་མཛད་ན་བཟང་། །སྒོམ་ཆེན་རྣམས་ཀྱང་གྲོང་དུ་མ་འབབ་པར། །དབེན་པའི་རི་ལ་སྒྲུབ་པའི་རྒྱལ་མཚན་ཚུགས། །སྔགས་པ་རྣམས་ཀྱིས་ངན་སྔགས་མཐུ་གཏད་སྤོངས། །ཡི་དམ་ལྷ་ཡི་བསྙེན་སྒྲུབ་ཁོ་ན་གྱེས། །རེབ་གོང་སྟོད་ཀྱིས་ཇག་དང་བརྐུས་མ་བྱེད། །དུད་འགྲོའི་འཚོ་སྐྱོང་གྱིས་དང་ཕྱུག་པོར་འགྱུར། །རེབ་གོང་སྨད་ཀྱིས་དམག་འཁྲུག་ལས་མ་བྱེད། །ཞིང་ལས་སོ་ནམ་རེམ་དང་ལོངས་སྤྱོད་ཆེ། །སོག་པོ་རྣམས་ཀྱིས་བོད་ལ་གནོད་མ་བྱེད། །ཕན་ཐོགས་གང་ནུས་མཛོད་དང་གྲོགས་སུ་འགྱུར། །བོད་སོག་གཉིས་གས་ཉེ་རིང་ཆགས་སྡང་སྤོངས། །སྐྱིད་སྡུག་གཅིག་པ་གྱིས་དང་ཐམས་ཅད་སྐྱིད། །ཀུན་གྱི་བཀུར་གནས་དཔོན་ཚང་ཆིང་ཝང་ཡིན། །དབོན་ཚང་ཝང་གིས་ཀུན་ལ་ཕན་ཐོགས་མཛོད། །གསར་རྙིང་གྲུབ་མཐའ་གང་ལའང་ཁས་མ་གཏོང་། །གང་མོས་ཉམས་སུ་ལོངས་དང་བྱིན་རླབས་འབྱུང་། །དེ་ལྟར་བྱས་ན་བོད་སོགས་ཐམས་ཅད་ལ། །སྔར་མེད་བདེ་སྐྱིད་ཉི་མ་གསར་དུ་འཆར། །འདིས་མཚོན་ཕན་པའི་སྙིང་གཏམ་གང་བཤད་ཀྱིས། །གཞན་ལ་ཕན་ཐོགས་དཔག་མེད་འབྱུང་བར་ཤོག །ཡུལ་ཕྱོགས་ཀུན་ཏུ་ལོ་ལེགས་བཀྲ་ཤིས་ཤིང་། །བཀྲ་ཤིས་ཆེན་པོས་ཕྱོགས་ཀུན་ཁྱབ་གྱུར་ཅིག །ཅེས་པ་འདི་ཡང་མདོ་705

སྨད་ཀྱི་ཡོན་བདག་རྣམས་ལ་རྒྱང་གི་ཡོན་པོ་ལུང་ནས་བསྐུར་བའོ། །ལྷར་བཅས་འགྲོ་བའི་གཙུག་གི་རྒྱན། །བདག་གི་འདི་ཕྱིའི་གཏན་གྱི་སྐྱབས། །མཚན་ལྡན་བླ་མ་རིན་པོ་ཆེ། །རྒྱལ་གྱི་མཁན་ཆེན་ཞབས་དྲུང་དུ། །ཁྱེད་ཀྱི་བཀའ་དྲིན་ཐུགས་རྗེ་ལ། །བརྟེན་ནས་ལྷ་ཆོས་བྱེད་མཁན་གྱི། །བྱ་བཏང་བྱམས་པ་ཆོས་དར་ངས། །རབ་ཏུ་དད་པས་འདི་སྐད་ཞུ། །ཁྱེད་སྐུ་ཤིན་ཏུ་བདེ་བའི་གཏམ། །ཕྱག་བྲིས་འཁྲུལ་མེད་འབྱོར་བའི་མོད། །རབ་དགའི་ས་ཐོབ་བཞིན་དུ་སྤྲོ། །བཀའ་དྲིན་ཆེའོ་དྲིན་ཅན་རྗེ། །བདག་ཀྱང་ཆོས་རྒྱལ་ཁྱེད་རྣམས་ཀྱི། །དྲིན་གྱེས་རྒྱལ་ཁམས་གར་ཕྱིན་ཀྱང་། །ལུས་སེམས་བདེ་ཞིང་ཉམས་རྟོགས་འཕེལ། །རང་གཞན་དོན་གཉིས་སྒྲུབ་བཞིན་མཆིས། །ད་ནི་ཁ་ཙམ་མ་ཡིན་པར། །ང་ཡང་བྱ་ཡི་ལོ་ལ་འོང་། །ཁྱེད་ཀྱང་ཧ་ཅང་བགྲེས་པོ་མིན། །ངེས་པར་མཇལ་བའི་སྐལ་བ་ཡོད། །དེ་འདྲའི་གཏམ་སྙན་གསན་པ་དང་། །མཇལ་བ་ཙམ་གྱེ་དགའ་སྤྲོ་མཛོད། །ཐུགས་བློ་རབ་ཏུ་བདེ་ངོས་ནས། །ཐུགས་དམ་གཞན་དོན་གོང་འཕེལ་མཛོད། །དེང་ནས་བཟུང་སྟེ་བྱང་ཆུབ་བར། །ཇོ་བོ་འབྲོམ་གྱི་རྣམ་ཐར་བཞིན། །ཚེ་རབས་ཀུན་ཏུ་མཇལ་བ་དང་། །འབྲལ་བ་མེད་པར་འགྲོགས་པར་ཤོག །སངས་རྒྱས་བསྟན་པའི་སྲོག་ཤིང་མཆོག །ལྷར་བཅས་འགྲོ་706

བའི་གཙུག་གི་རྒྱན། །ལུང་རྟོགས་ཡོན་ཏན་དུ་མའི་གཏེར། །མཚན་སྙན་འཇིགས་མེད་སྐལ་བཟང་ཞེས། །སྙན་གྲགས་དབྱར་ཀྱི་རྔ་བཞིན་དུ། །ཕྱོགས་ཀུན་ལྡིར་བའི་ཞབས་དྲུང་དུ། །ཕྱོགས་མེད་རྒྱལ་ཁམས་གང་བཟང་དང་། །ངེས་མེད་རི་ཁྲོད་ཉམས་དགའ་རྣམས། །འགྲིམ་པའི་ཚོགས་དྲུག་རང་གྲོལ་ངས། །རབ་ཏུ་གུས་པས་ཞུ་ཡིག་འབུལ། །ཁྱོད་སྐུ་ཉི་མ་གཞོན་ནུ་ལྟར། །བདེ་བར་བཞུགས་པའི་གཏམ་སྙན་དང་། །ལྷན་དུ་ངོ་མཚར་སྐྱེས་དང་བཅས། །འབྱོར་བས་དགའ་སྤྲོ་དཔག་མེད་བྱུང་། །ཕྲན་ཀྱང་མཆོག་གསུམ་ཐུགས་རྗེ་ཡིས། །རྒྱལ་བ་ཡབ་སྲས་གདུལ་བྱའི་ཞིང་། །དབུས་གཙང་དག་པའི་ཞིང་ཁམས་ན། །ད་ལྟ་ལུས་སེམས་བདེ་བར་མཆིས། །སྔོན་གྱི་ལས་བཟང་སྨོན་ལམ་མཐུས། །སངས་རྒྱས་བྱང་སེམས་ཐམས་ཅད་ཀྱིས། །མ་ཐུལ་ཡལ་བར་དོར་བ་ཀུན། །ཁྱེད་ཀྱིས་ཐབས་མཁས་དུ་མའི་སྒོས། །བཏུལ་བ་ངོ་མཚར་བཀའ་དྲིན་ཆེ། །ད་དུང་བརྩོན་འགྲུས་མ་ལྷོད་པར། །གོང་མ་རྒྱལ་པོའི་བཀའ་ཁྲིམས་ལྟར། །ཇག་ཁྲིམས་རྐུན་་ཁྲིམས་ཡང་ཡང་སྡོམས། །བོད་སོག་ཀུན་ལ་ཕན་ཐོགས་མཛོད། །བདག་ཀྱང་ན་སོ་རྒས་ན་ཡང་། །ན་དང་འཆི་བ་མ་བྱུང་ཚེ། །མྱུར་དུ་མདོ་ཁམས་སྨད་དུ་འོངས། །མངོན་སུམ་མཇལ་བའི་སྨོན་ལམ་འདེབས། །དེ་ལྟར་ཞུས་པའི་བསོད་ནམས་མཐུས། །ཡུལ་ཕྱོགས་ཀུན་ཏུ་ལོ་707

ལེགས་ཤིང་། །མི་ནད་ཕྱུགས་ནད་ཀུན་ཞི་ནས། །ཐམས་ཅད་བདེ་ཞིང་སྐྱིད་པར་ཤོག །ཅེས་མདོ་ཁམས་སྨད་ཀྱི་ཡིག་ལན་འདི་རྣམས་ཀྱང་རྒྱང་གི་ཡོན་པོ་ལུང་ནས་སྨྲས་པའོ། །བསྟན་པའི་པད་ཚལ་ལེགས་སྐྱོང་ཞིང་། །འགྲོ་ཀུན་གླིང་བཞིར་ཕན་ཐོགས་པའི། །ཐུགས་རྗེའི་འོད་ལྡན་དགེ་བའི་བཤེས།།རྟ་བདུན་དབང་བོའི་ཞབས་དྲུང་དུ། །གུས་ཕྲན་ཉམ་ཆུང་འདམ་སྐྱེས་ཀྱིས། །ལག་གཉིས་སོར་བཅུའི་འདབ་མ་རྣམས། །སྤྱི་བོའི་ཟེའུ་འབྲུར་རབ་ཕྱོགས་ནས། །ཞུ་ཚིག་སྙན་པའི་དྲི་བསུང་སྤྲོ། །མགོན་ཁྱོད་གཟུགས་སྐུ་རྟ་བདུན་གྱེ། །དབང་བོར་མི་འདོད་སྒྲ་གཅན་མེད། །བསྟན་པའི་པད་ཚལ་གདུལ་བྱ་ཡི། །གླིང་བཞིར་ཐུགས་རྗེའི་འོད་འཕྲོ་ཞེས། །སྙན་གྲགས་དབྱར་གྱི་རྔ་བོ་ཆེ། །ཕྱོགས་ཀུན་ཡང་ཡང་ལྡིར་བའི་མོད། །བདག་བློ་རྨོངས་པའི་གར་མཁན་གྱེས། །དབང་མེད་དགའ་དད་ཟློས་གར་བསྒྱུར། །གུས་ཕྲན་སྒྱུ་ལུས་འདམ་སྐྱེས་ཀྱང་། །རྒས་པའི་ནམ་ཟླས་གཏུགས་ན་ཡང་། །ན་འཆིའི་བ་མོས་མ་མནར་བར། །དགེ་སྦྱོར་དྲི་ངད་འཐུལ་བཞིན་མཆིས། །སྔར་མེད་དེད་དཔོན་ཆེན་པོ་ཁྱེད། །དབུས་གཙང་ཆུ་གཏེར་གླིང་དུ་ཕྱིན། །མཁས་གྲུབ་ཀླུ་དབང་མང་བོར་གཏུགས། །མདོ་སྔགས་ཆོས་ཀྱི་ནོར་བུ་བླངས། །སླར་ཡང་ཉེས་སྐྱོན་མ་མཆིས་པར། །འཇམ་དབྱངས་ཞིང་ས་ཆེན་པོར་708

སླེབས། །ལེགས་བཤད་ཟབ་མོའི་དགའ་སྟོན་ཡང་། །འགྱེད་པ་ཐོས་པས་དགའ་སྤྲོ་ཤར། །མཛད་པ་ཀུན་གྱི་ནང་ནས་ཀྱང་། །གསུང་གི་མཛད་པ་ངོ་མཚར་ཆེ། །ཁྱེད་ཀྱིས་སྔར་མེད་གསུང་རྩོམ་འདྲ། །མཛད་པ་བཀའ་དྲིན་ཤིན་ཏུ་ཆེ། །དེང་སང་མཁས་པ་མང་ན་ཡང་། །ལེགས་བཤད་རྩོམ་པ་རེ་རེ་ཙམ། །ཁྱེད་ཀྱི་གསུང་རབ་དགོངས་འགྲེལ་དང་། །མཐུན་པའི་ལེགས་བཤད་འདི་དག་གིས། །མ་འོངས་སྙིགས་མའི་དུས་སྐབས་སུ། །བསྟན་དང་འགྲོ་ལ་ཕན་པར་ངེས། །དེ་ཕྱིར་ད་དུང་ཡིན་ན་ཡང་། །རང་གི་ཡིད་ལ་གོམས་པ་དང་། །སྐལ་བཟང་གཞན་ལའང་ཕན་པའི་ཕྱིར། །ལེགས་བཤད་རྩོམ་ཞེས་གསོལ་བ་འདེབས། །བདག་ཀྱང་མ་ཤི་ཚེ་རིད་ན། །རི་བོ་རྩེ་ལྔའི་ཕྱོགས་སུ་འོངས། །དམ་པ་ཉིད་ཀྱི་གསེར་ཞལ་མཇལ། །གསུང་གི་བདུད་རྩི་མྱང་བར་སྨོན། །གལ་ཏེ་ཚེ་ཡིས་མ་འཚོ་བར། །ཚེ་འདིར་མཇལ་བར་མ་གྱུར་ན། །ཕྱི་མར་དག་པའི་ཞིང་ཁམས་སུ། །མཇལ་ནས་འབྲལ་མེད་བསྟེན་པར་ཤོག །ལེགས་བཤད་གཏམ་སྙན་སྨྲ་མཁན་གྱི། །ཞུ་ཤོག་ནེ་ཙོ་ལྕེ་བདེ་བོ། །ཡིག་རྒྱའི་སྒམ་ཆུང་ནང་དུ་བཞག །རྗེ་བཙུན་ཆེན་པོའི་ཕྱག་ཏུ་ཕུལ། །དེ་ལྟར་ཕུལ་བའི་བསོད་ནམས་མཐུས། །བདག་ཀྱང་ཚེ་རབས་ཐམས་ཅད་དུ། །བླ་མ་དགེ་བའི་བཤེས་གཉེན་གྱེས། །དགྱེས་བཞིན་རྗེས་སུ་འཛིན་པར་ཤོག །དེ་སྐད་སྨྲས་པ་ཐོས་ཚད་709

ཀྱིས། །སྣང་བ་ཆོས་ལ་བསྒྱུར་བ་དང་། །གང་དུ་ཁྱེར་བའི་ཡུལ་ཕྱོགས་སུ། །ལོ་ལེགས་བཀྲ་ཤིས་འཕེལ་གྱུར་ཅིག །ཅེས་པ་འདི་ནི་མཚན་སྒྲོགས་མཁན་རིན་པོ་ཆེའི་དྲུང་དུ་ཞབས་དཀར་བས་དབེན་གནས་མཁར་རྡོ་ནས་ཕུལ་བའོ། །སངས་རྒྱས་བསྟན་པའི་སྲོག་ཤིང་མཆོག །འགྲོ་བ་ཡོངས་ཀྱི་གཙུག་གི་རྒྱན། །ལྕང་སྐྱ་ཐམས་ཅད་མཁྱེན་པ་ཞེས། །ཡོངས་སུ་གྲགས་པའི་ཞབས་དྲུང་དུ། །གྲོང་བའི་ལས་ཀྱང་མ་ནུས་ཤིང་། །གྲྭ་སར་ཆོས་ཀྱང་མ་ནུས་པར། །ཕྱོགས་ཀུན་འཁྱམས་པའི་ཞབས་དཀར་བས། །རབ་ཏུ་གུས་པས་འདི་སྐད་ཞུ།།སྐྱབས་མགོན་ཁྱེད་ཀྱིས་ཚེ་སྔོན་དུས། །ཐུགས་བསྐྱེད་ཚོགས་བསགས་སྒྲིབ་པ་སྦྱངས།།མྱུར་དུ་རྫོགས་པར་སངས་རྒྱས་ཀྱི། །གོ་འཕང་ཐོབ་པ་ངོ་མཚར་ཆེ། །ད་ལྟ་བདག་ཅག་སྣང་ངོ་རུ། །ངུར་སྨྲིག་འཛིན་པའི་སྐུ་རུ་བཞེངས། །ཐབས་མཁས་བསྡུ་བ་རྣམ་བཞིའི་སྒོས། །འགྲོ་དོན་མཛད་ལ་རྗེས་ཡི་རངས། །ཕྱོགས་མེད་རྒྱལ་ཁམས་གང་བཟང་དང་། །ངེས་མེད་རི་ཁྲོད་ཉམས་དགའ་རྣམས།།འགྲིམ་པའི་སྤྲང་འཁྱམས་ཞབས་དཀར་ངས། །ཆོས་དང་འཇིག་རྟེན་མ་ནུས་རུང་། །སྡིག་པའི་ལས་ཀྱང་མ་བསགས་པར།།རྒྱལ་ཁམས་ཡོངས་ལ་ལྟད་མོ་བལྟས། །སྣང་སོ་གང་བདེ་བྱེད་རྒྱུ་བྱུང་། །ད་ལྟ་གུ་ཡངས་བློ་རེ་བདེ། །མགོན་ཁྱོད་སྐུ་ཚེ་འདི་ཉིད་ལའང་། །བསྟན་དང་འགྲོ་ལ་གང་ཕན་དང་། །ཁྱད་པར་སྐལ་བཟང་གདུལ་བྱ་710

ལ། །ཆོས་ཀྱི་འཁོར་ལོ་བསྐོར་དུ་གསོལ། །བདག་ཀྱང་ཚེ་རབས་ཐམས་ཅད་དུ། །ཁྱེད་ཀྱི་རྗེས་སུ་འཛིན་པ་དང་། །ཆོས་ལྡན་བྱ་བ་གང་བྱེད་ཀྱང་། །གེགས་མེད་འགྲུབ་པའི་སྐྱབས་འཇུག་ཞུ། །ཚེ་མཇུག་འདི་ལ་མགོན་ཁྱོད་ཀྱི། །གསེར་ཞལ་ལན་གཅིག་མཇལ་འདོད་པས། །མྱུར་དུ་མཇལ་བའི་སྐལ་བ་ཞིག །ཡོང་བའི་སྨོན་ལམ་ཡང་ཡང་འདེབས། །གལ་ཏེ་སྨོན་ལམ་མ་ཐེབས་པར ཚེ་འདིར་མཇལ་བར་མ་གྱུར་ན། །ཕྱི་མར་འཁོར་གྱི་ཐོག་མ་རུ། །གྱུར་ནས་ཆོས་ལ་སྤྱོད་པར་ཤོག །ལེགས་བཤད་རི་མོ་བཀྲ་བ་ཡི། །ཞུ་ཤོག་ལྷ་གོས་གསར་བ་འདི། །བདག་གི་རྣམ་དཔྱོད་མཛོད་ནས་བཏོན། །ཟླ་ཚེས་བཟང་བོར་ལེགས་པར་ཕུལ།།དེ་ལྟར་ཕུལ་བའི་དགེ་ཚོགས་མཐུས། །དགེ་བའི་བཤེས་གཉེན་མཉེས་པ་དང་། །ཐོས་ཚད་རྣམས་ཀྱིས་དགེ་བའི་བཤེས། །བསྟེན་ནས་ལྷ་ཆོས་བྱེད་པར་ཤོག །ཅེས་པ་འདི་ཡང་ལྕང་སྐྱ་ཐམས་ཅད་མཁྱེན་པ་མཆོག་ལ་ཞབས་དཀར་བས་གནས་ཆེན་མཁར་རྡོ་ནས་ཕུལ་བའོ། །བླ་མ་དཀོན་མཆོག་གསུམ་ལ་གསོལ་བ་འདེབས། །ཅི་བསམ་ཆོས་བཞིན་འགྲུབ་པར་བྱིན་གྱེས་ཟློབས། །དམ་ཆོས་སྙིང་ནས་བྱེད་འདོད་ཀུན་དགའ་ཁྱོད། །ཕན་པའི་སྙིང་གཏམ་འདི་ལ་གུས་པས་ཉོན། །འཇིག་རྟེན་ཁམས་འདིར་སྡོད་མཁན་གཅིག་ཀྱང་མེད། །ཕྱི་མར་ཕན་པ་དམ་པའི་ཆོས་མིན་མེད། །འོ་སྐོལ་མི་ཚེ་་711

ཕལ་ཆེར་ཟད་ནས་ཐལ། །མྱུར་དུ་ལྷ་ཆོས་བྱེད་པའི་དུས་ལ་བབ།།ད་དུང་མི་ཚེ་ཟད་པ་མི་ཚོར་བར། །རྒས་རུང་གཞོན་ནོ་སྙམ་ན་སྣང་བ་འཁྲུལ། །ཚེ་འདིའི་གཤོམ་ར་མང་བོ་བྱེད་བྱེད་ནས། །ཕྱི་མའི་ལྷ་ཆོས་མི་བྱེད་དེ་བསར་འཁྲུལ། །དེ་ཕྱིར་ནམ་འཆི་ཆ་མེད་ཡང་ཡང་སོམས། །དོན་མེད་ཚེ་འདིའི་བྱ་བ་བློ་ཡིས་ཐོངས། །དམ་པས་བྱིན་རློབས་དབེན་པའི་རི་ཁྲོད་དུ། །ཉིན་མཚན་མེད་པར་དམ་པའི་ལྷ་ཆོས་གྱིས།།ཞེས་པ་འདི་ཡང་ཚོགས་དྲུག་རང་གྲོལ་གྱིས་སྐལ་ལྡན་སློབ་བུ་ཀུན་དགའ་བསྟན་འཛིན་ལ་དབེན་གནས་མཁར་རྡོ་ནས་སྤྲས་པའོ། །བླ་མ་མཆོག་གསུམ་ཡིད་བཞིན་ནོར་བུ་ལ། །རྟག་ཏུ་སྒོ་གསུམ་གུས་པས་གསོལ་བ་འདེབས། །བདག་དང་འགྲོ་བ་སེམས་ཅན་ཐམས་ཅད་ལ། །མཆོག་དང་ཐུན་མོང་དངོས་གྲུབ་ཆར་བཞིན་ཕོབས། །འཇིགས་ནི་མི་རྟག་འཆི་བར་ཤིན་ཏུ་འཇིགས། །བྲོས་ནས་གྲོང་ནས་མ་ཚུགས་རི་ལ་བྲོས། །རི་ཁྲོད་དབེན་པའི་དགའ་ཚལ་འགྲིམས་པའི་ཚེ། །སྐྱིད་པའི་རྒྱང་གླུ་ཁོ་ན་ལེན་འདོད་བྱུང་། །དེ་ཕྱིར་ད་ཡང་རྒྱལ་བ་གོང་མའི་གསུང་། །ཚིགས་སུ་བཅད་ནས་སྙན་པའི་དབྱངས་སུ་ལེན། །ཚེ་རབས་གཏན་དུ་བདེ་ཞིང་སྐྱིད་འདོད་པའི། །སྐལ་བཟང་སྐྱེ་བོ་ཕོ་མོ་མ་ཡེངས་ཉོན།།ཨེ་མ་མི་ལུས་ཡང་ཡང་རྙེད་པར་དཀའ། །རྙེད་དུས་ལྷ་ཆོས་བྱས་ན་དོན་རེ་ཆེ། །དོན་མེད་ཚེ་འདིའི་བྱ་བ་བསྒྲུབ་བསྒྲུབས་ནས། །ཕྱི་712

མར་ལག་སྟོང་སོང་ན་འདུན་མ་འཁྲུལ། །འཇིག་རྟེན་ཁམས་འདིར་སྡོད་མཁན་སུ་ཡང་མེད། །ཕྱི་མར་ཕན་པ་དམ་པའི་ཆོས་མིན་མེད། །ཤི་ན་ལས་ཅན་ཡར་ལ་འགྲོ་དུས་སུ། །སྡིག་ཅན་དམྱལ་བར་འགྲོ་རྣམས་སྙིང་རེ་རྗེ། །དེ་ཕྱིར་དད་ཅན་སྐྱེ་བོ་ཕོ་མོ་རྣམས། །མི་དགེ་སྡིག་པའི་ལས་རྣམས་དུག་བཞིན་སྤོངས། །རྣམ་དཀར་དགེ་བའི་ལས་ལ་འབད་པར་མཛོད། །རྒྱུན་དུ་ནང་གི་བསམ་པ་བཟང་བོ་གྱིས། །གླུ་འདི་ཐོས་ཚད་སྐྱེ་བོ་ཕོ་མོ་རྣམས། །ཚེ་རིང་ནད་མེད་བདེ་སྐྱིད་ཕུན་སུམ་ཚོགས། །ཡུལ་ཕྱོགས་ཀུན་ཏུ་ལོ་ལེགས་སྐྱ་རྒྱལ་ཞིང་། །ཐམས་ཅད་དམ་པའི་ཆོས་ལ་སྤྱོད་པར་ཤོག །ཅེས་པ་འདི་ཡང་བྱ་བཏང་ཚོགས་དྲུག་རང་གྲོལ་གྱིས་ལྷ་ལྡན་ཕྱོགས་ཀྱི་སློབ་མ་སྦྱིན་བདག་ཕོ་མོ་ཡོངས་ལ་དབེེན་གནས་མཁར་རྡོ་ནས་སྨྲས་པའོ། །ལོངས་སྤྱོད་སྦྱིན་ལས་འབྱུང་བར་མཁྱེན་ནས་ནི། །ཐུབ་པས་ཐོག་མར་སྦྱིན་པའི་གཏམ་འདི་གསུངས། །ལོངས་སྤྱོད་འཕེལ་བར་འདོད་ན་སྦྱིན་གཏོང་བ། །མན་ངག་ཡིན་ཞེས་ས་སྐྱ་པཎ་ཆེན་གསུངས། །སེར་སྣས་བསགས་ན་མི་འཕེལ་མཁའ་འགྲོ་སྤྱིའི། །དམ་ཚིག་ཡིན་ཞེས་རྗེ་བཙུན་མི་ལས་གསུངས། །བཏང་ན་ཉུང་དུ་མི་འགྲོ་ནོར་ལྷ་སྤྱིའི། །དམ་ཚིག་ཡིན་ཞེས་མཁས་གྲུབ་མང་བོས་གསུངས། །ཟས་ནོར་ཡོད་ཀྱང་སྦྱིན་པར་མི་གཏོང་ན། །དབུལ་བོ་ཡིན་ཞེས་མཁས་མང་རྣམས་ཀྱིས་བཤད། །ཟན་གཅིག་713

མེད་བཞིན་གང་དག་གཏོང་ཕོད་པ། །ཕྱུག་པོ་ཡིན་ཞེས་ཡང་དག་གཟིགས་རྣམས་བཤད། །ཕྱུག་བོ་རྣམས་ཀྱིས་ཚེ་རབས་སྔོན་གྱི་དུས། །མཆོད་སྦྱིན་བཏང་བས་ཚེ་འདིར་ཕྱུག་པོར་འགྱུར། །ཚེ་འདིར་མཆོད་སྦྱིན་བཏང་ན་ཕྱི་མ་རུ། །འདི་བས་ལྷག་གི་ཕྱུག་བོར་འགྱུར་བར་ངེས། །དབུལ་བོ་རྣམས་ཀྱིས་ཚེ་རབས་སྔོན་གྱི་དུས། །མཆོད་སྦྱིན་མ་བཏང་ཚེ་འདིར་དབུལ་བོར་འགྱུར། །ད་དུང་མཆོད་སྦྱིན་གང་ཡང་མ་བཏང་ན། །ཕྱི་མར་འདི་བས་སྡིག་གི་དབུལ་བོར་སྐྱེ། །མཆོད་སྦྱིན་བཏང་བའི་ཕན་ཡོན་མ་བཏང་བའི། །ཉེས་དམིགས་བསམས་ནས་མཆོད་སྦྱིན་བྱེད་པ་གཅེས། །ཞེས་པ་འདི་ཡང་ལྷ་ལྡན་ཕྱོགས་ཀྱི་སྐྱེ་བོ་ཕོ་མོ་རྣམས་ལ་དབེན་གནས་མཁར་རྡོ་ནས་སྨྲས་པའོ། །ཚེ་དཔག་མེད་མགོན་ཐུགས་རྗེ་ཅན། །ཚེ་འདིར་ནད་མེད་དངོས་གྲུབ་སྩོལ། །དུས་མིན་འཆི་ལས་ཐར་འདོད་ཀྱི། །ཁ་ཟས་སྤྱོད་ལམ་འདི་ལྟར་གྱེས། །ཧ་ཅང་འགྲངས་པ་མ་ཡིན་ཞིང་། །ཧ་ཅང་ལྟོགས་པའང་མ་ཡིན་པར། །འགྲང་ལྟོགས་རན་པའི་ཁ་ཟས་ཟ། །འཛོམས་ན་ཤ་ཐུད་མར་གསར་སོགས། །བཅུད་ཅན་ཟས་ཟ་ཚེ་རིལ་དང་། །ཚེ་རྫས་བདུད་རྩི་རིལ་བུ་དང་། །བྱེན་ཅན་དམ་རྫས་བསྟེན་པར་བྱ། །གོས་སྲབ་འགྲངས་པའི་ཤ་མི་ཟ། །ལུས་ཀྱི་བྱ་བ་གང་བྱེད་ཀྱང་། །རང་གི་ཤེད་མོང་ཆེ་ཆུང་དང་། །དཔག་པའི་བྱ་བ་བྱེད་དགོས་པས། །མི་ཐེག་པ་ལ་ཤུགས་མ་འབྱིན། །མི་714

ཐུབ་དགྲ་ལ་ཕོད་མ་བཙོངས། །མི་ནུས་རྔུལ་བཞིན་རྒྱུག་མི་བྱ། །དཔྱིད་ཀ་མཚོ་ཆུ་འཁྱགས་པའི་སྟེང་། །དབྱར་དུས་གད་ཁར་འགྲོ་མི་བྱ། །འབྲུག་ལྡིར་ཆར་ཐོག་རྒྱག་པའི་དུས། །ལུང་མདོ་རི་རྩེར་སྡོད་མི་བྱ། །གད་འོག་ཁང་རུལ་གཡོ་བའི་ནང་། །འཇིག་ལ་ཁད་དུ་སྡོད་མི་བྱ། །དགུན་དུས་ཤིང་འཁྱགས་ཁར་མི་འཇེག །རྒོད་ཅིང་འདྲོག་པའི་རྟར་མི་ཞོན། །ཞོན་ན་ལམ་ནས་དོགས་ཟོན་བྱ། །ཁྱེ་ངན་སྒོ་ཁ་འགྲིམས་པ་དང་། །གཡང་ཁ་སོགས་ལ་སེམས་ཆུང་བྱ། །ལྷ་འདྲེ་མང་བོ་རྒྱུ་བའི་སར། །ཉིན་པར་དུས་སུ་གཉིད་མི་བྱ། །གཉན་སར་ས་བརྐོ་རྡོ་སློག་དང་། །ཐབ་གསུར་གཞོབ་གསུར་བྱ་མི་རུང་། །ནོར་རྫས་རྔམས་ཅན་མང་བོ་བཟུང་། །གཅིག་པུར་སྡོད་དང་འགྲོ་མི་བྱ། །གཞན་ལ་བརྙས་སྨོད་ཁྱད་གསོད་དང་། །སུན་འབྱིན་རྡེག་རྡུང་ངན་མི་བྱ། །ཆང་གིས་བཟི་ནས་ཞེ་འགྲས་པའི། །མི་དང་བསྡོངས་ནས་འགྲོ་མི་བྱ། །ཁ་དཀར་གཏིང་ནག་གྲོགས་མ་སྟེན། །དམག་ཇག་རྐུན་གསུམ་གཅན་གཟན་འཕྲང་། །རྣམས་སུ་འགྲོ་འདུག་མི་བྱ་ཞིང་། །གལ་ཏེ་འགྲོ་སྡོད་བྱེད་ན་ཡང་། །རྟག་ཏུ་དོགས་ཟོན་བྱེད་པ་གཅེས། །ཀོ་གྲུ་རུལ་བར་མི་མང་དང་། །བསྡེབས་ནས་ཆུ་ཆེན་བགྲོད་མི་བྱ། །དུག་མཐུ་རིམས་ཚད་འགོ་བའི་ནད།།རོ་གྲིབ་དམེ་གྲིབ་སོགས་ལ་འཛེམས། །རྒྱུན་དུ་སྤྱོད་ལམ་དལ་བར་གྱིས། །ཚེ་ཐར་སྲོག་བླུ་ཅི་715

མང་དང་། །ཚེ་དབང་ཚེ་མདོ་མཆོད་སྦྱིན་ཐོངས། །ཆོས་དང་མཐུན་པའི་བྱ་བ་གྱིས། །མདོར་ན་རྙེད་དཀའི་མི་ལུས་འདི། །རྟག་ཏུ་བུ་ཆུང་བཞིན་དུ་འཚོས། །དེ་ལྟར་བྱེད་པའི་ཕོ་མོ་ཀུན། །དུས་མིན་འཆི་ལས་ཐར་བར་ཤོག །ཅེས་པ་འདི་ཡང་བྱ་བཏང་ཚོགས་དྲུག་རང་གྲོལ་གྱིས་སྦྱིན་བདག་ཀུན་ལ་ཕན་ཕྱིར་ལྷ་ལྡན་ནས་སྨྲས་པའོ།་ །ཚེ་འདི་ཕྱི་བར་དོ་གང་དུ་ཡང་། །བློ་གཏད་ན་མི་བསླུ་གཏན་གྱི་སྐྱབས། །རྗེ་རྩ་བའི་བླ་མ་རྡོ་རྗེ་འཆང་། །ཐུགས་བརྩེ་བས་བདག་ལ་ཅུང་ཟད་དགོངས། །སྤྱིར་སྙིགས་དུས་སེམས་ཅན་ཚེ་ཐུང་ཞིང་། །སྒོས་ཚེ་ལ་བར་ཆད་རྐྱེན་ངན་མང་། །ལུས་ཆུ་སྦྱར་བཞིན་རྡུ་འཇིག་པར་སླ། །རང་གང་ལ་བསམས་ཀྱང་འཆི་ལ་ཉེ། །སྤྲང་གང་དུ་འགྲོ་འམ་འདུག་ཀྱང་རུང་། །ཚེ་བར་ཆད་མེད་པའི་བསྲུང་བ་ཞུ། །ཚེ་ཕྱི་མའི་ཡུལ་ལ་འགྲོ་དུས་ཡང་། །ཡར་ལམ་སྣ་དྲོངས་ཞེས་གསོལ་བ་འདེབས། །ལྷའི་སྐུ་གཟུགས་བས་ཀྱང་ཞལ་རས་མཛེས། །ལྷ་ཚངས་པའི་དབྱངས་ལས་གསུང་གདངས་སྙན། །ལྷའི་གོས་དར་བས་ཀྱང་ཐུགས་འཇམ་པའི། །ལྷ་བླ་མ་སྐུ་ཁམས་བདེ་བར་བཞུགས། །ཚེ་འདི་ཕྱི་བར་དོ་གང་དུ་ཡང་། །དངོས་ཉམས་དང་རྨི་ལམ་གནས་སྐབས་སུ། །ཞལ་མཇལ་ཞིང་གསུང་ཆོས་ཐོས་པར་སྨོན། །ཡིད་སྨོན་པ་བཞིན་དུ་འགྲུབ་པར་ཤོག །ཅེས་པ་འདི་ཡང་དབུས་གཙང་དག་པའི་ཞིང་གི་རྩ་བའི་བླ་མ་རྣམས་ལ་འགྲོ་ཁར་སྐྱབས་འཇུག་ཞུ་རྟེན་འབུལ་དུས་སུ་ཕུལ་བའོ། །716

ཐུགས་དགོངས་མཁའ་ལྟར་ཡངས་པའི་བླ་མར་འདུད། །ཐུགས་ཡིད་དབྱེར་མེད་འདྲེས་པར་བྱེན་གྱིས་རློབས། །ཐུགས་རྒྱུད་བཟང་བའི་གཞོན་ནུ་སེང་གེ་ལ། །ཐུགས་དམ་གསལ་འདེབས་ཅུང་ཟད་ཙམ་ཞིག་ཞུ། །ཆོས་ཀུན་ངོ་བོ་གདོད་ནས་མཁའ་ལྟར་སྟོང་། །སྟོང་གསལ་ཟང་ཐལ་ངོས་བཟུང་གཟའ་གཏད་བྲལ། །གཏད་མེད་ཡངས་པ་ཆེན་པོའི་ངང་ཉིད་དུ། །གུ་ཡངས་ཡན་པར་ཞོག་དང་ངོ་མཚར་ཆེ། །མཉམ་བཞག་ནམ་མཁའ་ལྟ་བུའི་ངང་ཉིད་ལས། །བྱམས་དང་སྙིང་རྗེ་ཉི་ཟླ་ལྟར་ཤར་ནས། །མ་གྱུར་འགྲོ་བ་ཡོངས་ལ་ཕན་ཐོགས་ཞེས། །ཁ་ཙམ་མིན་པར་འགྲོ་བའི་དོན་ལ་བསྐུལ། །མདོ་རྒྱུད་མན་ངག་ཤེལ་དཀར་རྒྱུ་བཟང་ལས། །ལེགས་གྲུབ་ཁྱེད་ཀྱི་ལེགས་བཤད་མེ་ལོང་དུ། །ཀུན་གྱི་སྐྱོན་ཡོན་གཟུགས་བརྙན་གསལ་བར་གདའ། །ཤེས་རབ་མིག་ལྡན་རྣམས་ལ་བསྟན་དུ་གསོལ། །ཞེས་པ་འདི་ཡང་ཡར་ཀླུང་སྒོ་མ་ཆེན་གཞོན་ནུ་སེང་གེ་ལ་ཀུན་བཟང་ནགས་ཁྲོད་ནས་ཕུལ་བའོ་།།རྗེ་བླ་མ་རྣམས་ལ་གསོལ་བ་འདེབས། །སེམས་ཆོས་དང་མཐུན་པར་བྱིན་གྱིས་རློབས། །ཁྱེད་དད་ཅན་བློ་བཟང་སྐལ་བཟང་ལ། །ངས་ཕན་པའི་བསླབ་བྱ་བཤད་ཀྱིས་ཉོན། །རྗེ་བླ་མར་སྙིང་ནས་གསོལ་བ་ཐོབས། །གྲོགས་བཟང་ངན་གང་ལའང་བརྩེ་གདུང་སྐྱེད། །ཚེ་འདི་ཡི་བྱ་བ་བློ་ཡིས་ཐོངས། །སྡོམ་དམ་ཚིག་717

མིག་གི་འབྲས་བཞིན་སྲུངས། །རང་གང་མོས་ལྷ་ཡི་སྒོམ་བཟླས་བརྩོན། །སེམས་སྟོང་གསལ་འཛིན་མེད་ངང་ལ་ཞོག །མ་འགྲོ་བ་ཡོངས་ལ་སྙིང་རྗེ་སྒོམས། །གཞན་ཆོས་ལུགས་གང་ལའང་དག་སྣང་སྦྱོངས། །ཆོས་ཉམས་སུ་བླངས་པའི་ལག་རྗེས་ལ། །རྒྱུད་ཞི་ཞིང་དུལ་བར་ཡོང་དགོས་པས། །ཆོས་གང་ཤེས་རང་གི་རྒྱུད་ལ་སྦྱོར།།རྒྱུད་བདག་འཛིན་ཉོན་མོངས་ཅི་ཐུལ་གྱིས། །དོན་དེ་ལྟར་ཉམས་སུ་ལེན་ནུས་ན། །སང་འཆི་ཡང་འགྱོད་པ་མེད་པ་འོང་། །ཚེ་ཕྱི་མར་དག་པའི་ཞིང་དུ་སྐྱེ། །ཞིང་དེ་རུ་མཇལ་བའི་སྨོན་ལམ་འཚལ། །ཞེས་པ་འདི་མི་བསམ་པ་དཀར་ཞིང་བླ་མ་ལ་མོས་གུས་ཆེ་བའི་བུ་ཆེན་བློ་བཟང་སྐལ་བཟང་ལ་གདམས་པའོ། །སྟོང་བ་ཉིད་རྒྱུ་དང་འབྲས་བུ་རུ། །འཆར་བའི་ཚུལ་སྟོན་པའི་བླ་མ་མཆོད། །ཆོས་རྣམས་ཀུན་སྒྱུ་མ་རྨི་ལམ་བཞིན། །སྣང་སྟོང་དུ་རྟོགས་པར་བྱེན་གྱིས་རློབས། །གཟུགས་སྟོང་ཉིད་སྟོང་བ་ཉིད་གཟུགས་སོ། །གཟུགས་ལས་ཀྱང་སྟོང་བ་ཉིད་མ་མཆིས །སྟོང་ཉིད་ལས་གཟུགས་གཞན་མ་མཆིས་སོ། །དཔེ་བཞག་ན་མེ་ལོང་གཟུགས་བརྙན་བཞིན། །སྣང་བཞིན་དུ་སྟོང་ལ་སྟོང་བཞིན་སྣང་། །སྣང་བཞིན་དུ་སྟོང་བས་ཚུགས་གྲུབ་ཏུ། །གྲུབ་སྙམ་པའི་ཡོད་མཐའ་སེལ་བ་ཡིན། །སྟོང་བཞིན་དུ་སྣང་བས་གཏན་མེད་དུ། །སོང་སྙམ་པའི་མེད་མཐའ་སེལ་བ་ཡིན། །སྟོང་བ་ཉིད་རྒྱུ་718

འབྲས་ཤར་ཙ་ན། །རྒྱུ་འབྲས་ལ་སྔར་བས་ཞིབ་ཏུ་འགྱུར། །སྟོང་ཉིད་ཀྱི་སྒྲ་དབྱངས་སྙན་མོ་འདི། །ཐོས་ཚད་ཀྱི་སྐྱེ་བོ་ཕོ་མོ་རྣམས། །རྟག་ཆད་ཀྱི་མཐའ་ལ་མི་ལྟུང་བར། །དབུ་མ་ཡི་ལམ་ལ་འཇུག་པར་ཤོག །ཅེས་པ་འདི་ཡང་སློབ་བུ་ཡོན་ཏན་རྒྱ་མཚོས་བསྐུལ་ངོར་རྣལ་འབྱོར་ཞབས་དཀར་བས་ཀུན་བཟང་ནགས་ཁྲོད་ནས་སྨྲས་པའོ། །སྐྱབས་མགོན་ཡིད་བཞིན་ནོར་བུ་མཆོག །འབྲལ་མེད་སྤྱི་བོའི་རྒྱན་དུ་བཞུགས། །དད་ལྡན་སློབ་མ་ཐམས་ཅད་ལ། །མཆོག་མཐུན་དངོས་གྲུབ་ཆར་བཞིན་ཕོབས། །རྣལ་འབྱོར་ཚོགས་དྲུག་རང་གྲོལ་ངས།།ཕན་པའི་སྙིང་གཏམ་སྨྲ་བ་ལ། །ནོར་བུ་སྒྲོལ་མས་གཙོ་བྱས་པའི། །ཆོས་བྱེད་བཙུན་མ་རྣམས་ཀྱིས་ཉོན། །ཆོས་རྣམས་མི་རྟག་སྙིང་བོ་མེད། །ཐམས་ཅད་རྨི་ལམ་ལྟ་བུར་ལྟོས། །ཕ་ཡུལ་ཕ་མ་ནོར་རྫས་ལ། །ནམ་ཡང་ཆགས་མེད་ཞེན་མེད་གྱིས། །ཆོས་ཀུན་རྩ་བ་སེམས་ལ་ལྟོས། །བལྟས་ཚེ་མི་རྙེད་སྟོང་བ་ཉིད། །སྟོང་གསལ་ནམ་མཁའ་ལྟ་བུ་ཡི། །ངང་ལ་ནམ་མཁའ་ལྟ་བུར་ཞོག །མཁའ་ལ་ཉི་མ་ཤར་བ་བཞིན། །མ་གྱུར་སེམས་ཅན་ཐམས་ཅད་ལ། །བྱམས་དང་སྙིང་རྗེ་བྱང་ཆུབ་སེམས། །ཕྱོགས་རིས།་མེད་པར་ཁྱབ་པར་སྒོམས། །རྙེད་དང་མི་རྙེད་བདེ་མི་བདེ། །སྙན་དང་མི་སྙན་བསྟོད་སྨད་ཀྱི། །འདོད་ཕྱོགས་བཞི་བོ་གཞན་ལ་བྱིན། །མི་འདོད་ཕྱོགས་བཞི་རང་གིས་ལོངས། །གནོད་པའི་དགྲ་719

ཡང་ཚེ་སྔོན་གྱི། །ཕ་མ་ཡིན་པས་སྙིང་རྗེ་སྒོམས།།ཚུར་ལ་གནོད་པ་གང་བྱེད་ཀྱང་། །ཕར་ལ་ཕན་པ་ཁོ་ན་སྒྲུབས། །ཕན་ཐོགས་ཆེན་པོ་མ་ནུས་ཀྱང་། །གནོད་པ་སྤུ་ཙམ་མ་བྱེད་ཅིག །དེ་ལྟར་བྱས་ན་ད་ནས་བཟུང་། །ཚེ་རབས་ཀུན་ཏུ་བདེ་བར་འགྱུར། །དེ་སྐད་སྨྲས་པ་ཐོས་ཚད་ཀྱི། །ཡུལ་ཕྱོགས་ཀུན་ལ་བཀྲ་ཤིས་ཤིང་། །མི་ནད་ཕྱུགས་ནད་རྒྱུན་ཆད་ནས། །ལོ་ལེགས་སྐྱ་རྒྱལ་འབྱུང་གྱུར་ཅིག །ཅེས་པ་འདི་ནི་དད་ལྡན་ནོར་བུ་སྒོལ་མ་སོགས་ཆོས་བྱེད་བཙུན་མ་ཉི་ཤུ་རྩ་གཅིག་ལ་ཀུན་བཟང་ནགས་ཁྲོད་ནས་སྨྲས་པའོ། །འདི་ཕྱི་བར་དོའི་གཏན་གྱི་སྐྱབས། །རྩ་བའི་བླ་མ་རྡོ་རྗེ་འཆང་། །སྤྱི་གཙུགས་འཁོར་ལོའི་རྒྱན་དུ་བཞུགས། །ཐུགས་རྗེས་གཟིགས་ལ་བྱེན་གྱིས་རློབས། །དད་གུས་ཆེ་ཞིང་ཆོས་ལ་མོས བློ་ལྡན་སྡེ་བ་རྡོ་རྗེ་དང་། །ལྕམ་དང་ནང་མི་ཐམས་ཅད་ལ། །ཕན་པའི་སྙིང་གཏམ་བཤད་ཀྱིས་ཉོན། །ནམ་ཟླ་དུས་བཞིའི་འགྱུར་ལྡོག་བཞིན། །གཞོན་པ་རྒན་པར་འགྱུར་དུས་འདིར། །ནམ་འཆི་ཆ་མེད་ཚུལ་སོམས་ལ། །ཕྱི་མར་ཕན་པའི་ལྷ་ཆོས་མཛོད། །ཟས་ནོར་ལོངས་སྤྱོད་གང་ཡོད་ཀྱི། །སྟེང་ནས་མཆོད་སྦྱིན་ཡང་ཡང་ཇོངས། །སྡིག་ཟས་ཤ་ཁྲག་ཟ་དགོས་ཀྱང་། །ཆེད་དུ་གཉེར་ནས་སྲོག་མ་གཅོད། །ལོ་རེ་བཞིན་དུ་ཉ་སོགས་ཀྱི། །ཚེ་ཐར་སྲོག་བླུ་གང་མང་ཐོངས། །ཕྱག་སྐོར་ཁ་ཏོན་གང་ཤེས་རྣམས། །ཉིན་རེ་720

བཞིན་དུ་ཆག་མེད་གྱིས། །འཕགས་པ་ཐིགས་རྗེ་ཆེན་པོ་ལ།།ཁ་ཞེ་མེད་པར་གསོལ་བ་ཐོབས། །སྙིང་བོ་ཡི་གེ་དྲུག་མ་ནི།།ནངས་ནུབ་མེད་པར་རྒྱུན་དུ་བགྲོངས། །སེམས་ཉིད་སྟོང་གསལ་འཛིན་མེད་གྱེ། །ངང་ལ་མ་ཡེངས་མཉམ་པར་ཞོག །མི་སེར་ངན་སློང་ཉམ་ཐག་ལ། །མཆི་མ་འཁྲུག་པའི་སྙིང་རྗེ་སྒོམས། །ལུས་ངག་ཡིད་ཀྱིས་ཕན་ཐོགས་རེམ། །ཕན་པའི་བསྔོ་བ་སྒོན་ལམ་ཐོབས དེ་ལྟར་མཛད་ན་ཚེ་འདིར་བདེ། །ཕྱི་མར་བྱང་ཆུབ་ཐོབ་པར་འགྱུར། །འདིས་མཚོན་དུས་གསུམ་དགེ་བ་རྣམས། །སྦྱིན་བདག་ཡོངས་ལ་ཕན་ཕྱིར་བསྔོ། །དེའི་མཐུས་ཚེ་རིང་ནད་མེད་ཅིང་། །བདེ་སྐྱིད་ཕུན་སུམ་ཚོགས་པར་ཤོག ། ཅེས་པ་འདི་ཡང་དད་ཅན་སྡེ་བ་རྡོ་རྗེ་ནང་མི་ཡོངས་ལ་ཞབས་དཀར་བས་ཀུན་བཟང་ནགས་ཁྲོད་ནས་སྨྲས་པའོ། །ན་མོ་གུ་རུ། ལྷར་བཅས་འགྲོ་བ་ཡོངས་ཀྱི་བསོད་ནམས་ཞིང་།།མཆོག་ཐུན་དངོས་གྲུབ་མ་ལུས་འབྱུང་བའི་གནས། །ཡིད་བཞིན་ནོར་བུ་ལས་ཀྱང་ཆེས་ལྷག་པའི། །མཆོད་རྟེན་ཆེན་པོ་བྱ་རུང་ཁ་ཤོར་ལ། །ཟས་ནོར་འབྲེལ་བ་ཐོགས་ཚད་མ་ལུས་པ། །ཚེ་འདིར་ཚེ་རིང་ནད་མེད་བདེ་ཞིང་སྐྱིད། །ཕྱི་མར་བདེ་བ་ཅན་སོགས་དག་ཞིང་དུ། །སྐྱེས་ནས་སངས་རྒྱས་གོ་འཕང་ཐོབ་པར་གསུངས། །དེ་ཕྱིར་མཆོད་རྟེན་ཆོས་འཁོར་བཅུ་གསུམ་ལ། །རིན་ཆེན་གསེར་གྱི་ན་བཟའ་སྒོན་པའི་དུས། །ཞལ་འདེབས་རྒྱག་721

མཁན་མང་ཡང་ཆེ་ཤོས་ཏེ། །མཚན་སྙན་བླ་མ་སྦྱིན་པ་ནོར་བུ་དང་། །སྐལ་ལྡན་རང་གྲོལ་སྡེ་བ་རྟ་གོ་དང་། །ཤེ་དཔོན་རྣམ་རྒྱལ་བསོད་ནམས་དར་རྒྱས་དང་། །གཉའ་ནང་གནས་ཆེན་ནོར་བུ་ཡིན་ནོ་ཞེས། །གཏམ་འདི་དཀར་ཕྱོགས་ལྷ་མིའི་སྙན་དུ་འབུལ། །འབྲེལ་བ་ཆེན་པོ་ཕུལ་ལ་ཕན་ཡོན་ཡང་། །ཆེན་པོ་ཡོད་པའི་ཚུལ་ལ་ལེགས་བསམས་ནས། །དད་ཅན་རྣམས་ཀྱི་རྗེས་སུ་ཡི་རང་སྒོས། །བསྟོད་བསྔགས་མེ་ཏོག་དཀར་བོ་ཐོར་བར་རིགས། །འདི་འདྲའི་རླབས་ཆེན་དགེ་རྩ་བཏང་ཙ་ན། །སྔ་སོར་ངེད་ཚོ་འདྲ་འདྲ་ཡིན་སྙམ་པའི། །ཕྱུག་པོ་ཕལ་གྱིས་འགྲན་པར་མ་བཟོད་ཚེ། །ངོ་ཚ་དབུལ་བོའི་ཕག་ཏུ་ཡིབས་སམ་སྙམ། །གཏོང་ཕོད་ཅན་གྱེས་མཆོད་སྦྱིན་བཏང་ཙ་ན། །སེར་སྣ་ཅན་ཚོ་ངོ་ཚར་གཏད་པ་འདྲ། །དེ་ཕྱིར་ངོ་ཚ་ལྡན་པའི་ཕྱུག་པོ་རྣམས། །སེར་སྣའི་མདུད་པ་ཁྲོལ་ལ་མཆོད་སྦྱིན་ཐོངས། །ཞེས་པ་འདི་ཡང་མཆོད་རྟེན་བྱ་རུང་ཁ་ཤོར་ཀྱི་ཆོས་འཁོར་བཅུ་གསུམ་ལ་གསེར་ཟངས་ཀྱི་ན་བཟའ་སྒོན་སྐབས་སུ། སློབ་མ་ཡོན་བདག་རྣམས་ཀྱི་ནང་ནས་ཞལ་འདེབས་ཆེ་ཤོས་དེ་སུས་བྱས་ཞེས་འདྲི་མཁན་བྱུང་བའི་ལན་དུ་ཡིད་ལ་ཤར་བ་ལྟར་རྗེས་ནས་བྲིས་པའོ། །མཚོ་སྐྱེས་རྡོ་རྗེའི་ཐུགས་ཀྱི་སྤྲུལ། །གཏན་གྱི་སྐྱབས་གནས་ཆོས་ཀྱི་རྒྱལ། །འབྲལ་མེད་སྤྱི་གཙུག་རྒྱན་དུ་བཞུགས། །བྱེན་རླབས་དངོས་གྲུབ་ཆར་ཆེན་ཕོབས། །གནས་ལུགས་རྗེན་པར་འཆར་བ་དང་། །ཉམས་རྟོགས་ཡེ་ཤེས་བསྐྱེད་དུ་གསོལ། །ཨེ་མ་722

སྐལ་ལྡན་གྲོགས་མཆེད་རྣམས། །རྫོགས་ཆེན་ཁྲེགས་ཆོད་ལྟ་བ་ཡི། །ཉམས་ལེན་བྱེད་ན་འདི་བཞིན་མཛོད། །དང་པོ་ཚེ་འདི་བློས་བཏང་ནས།།ཡིད་འོང་དབེན་པའི་གནས་རྣམས་སུ། །རྙེད་དཀའ་མི་རྟག་འཆི་བ་དང་། །ལས་འབྲས་འཁོར་བའི་སྡུག་བསྔལ་རྣམས། །སྙིང་ནས་བསམས་ཏེ་སྐྱབས་འགྲོ་བྱ། །སེམས་བསྐྱེད་སྒྲིབ་སྦྱངས་རྡོར་སེམས་ཀྱི། །སྒོམ་བཟླས་ཚོགས་བསགས་མཎྜལ་དང་། །སྤྱི་བོར་བླ་མའི་རྣལ་འབྱོར་བསྒོམ། །སྙིང་ནས་བླ་མར་གསོལ་བ་འདེབས། །དབང་བཞི་བླངས་ལ་ཐུགས་ཡིད་བསྲེས། །དུར་ཁྲོད་བོར་བའི་མི་རོ་བཞིན། །རྩོལ་བ་བྲལ་བས་ལུས་མི་འགུལ། །པི་ཝང་རྒྱུན་ཐག་ཆད་པ་བཞིན། །ངག་གིས་འཁྲུལ་གཏམ་ཆོས་སྤྱོད་སྤངས། །སྐྱེས་བུའི་སྙིང་ནི་བཏོན་པ་བཞིན། །བྱ་བ་བཏང་བས་སེམས་མི་གཡེང་། །ལུས་ནི་རྣམ་སྣང་ཆོས་བདུན་བྱ། །མིག་འབྲས་མདུན་མཁར་ཧྲིག་གེར་བལྟ། །སེམས་ཉིད་རང་སོར་གློད་ནས་ཀྱང་། །རྟོག་བྲལ་རྗེན་པར་བཞག་པའི་ཚེ། །གསལ་ལེ་སང་ངེ་ཏྲིག་གེ་བ། །སྤྲིན་མེད་དྭངས་པའི་ནམ་མཁའ་བཞིན། །ཟང་ཐལ་རྒྱ་ཡན་ཕྱལ་ལེ་བ། །གསལ་ལ་དྭངས་པའི་ཉམས་ཤིག་འཆར། །དེ་ལ་རང་རིག་ཅེས་ཀྱང་བྱ། །རྫོགས་པ་ཆེན་པོ་ཞེས་ཀྱང་བྱ། །ཕྱག་རྒྱ་ཆེན་པོ་ཞེས་ཀྱང་བྱ། །ཁྲེགས་ཆོད་གནས་ལུགས་ཞེས་ཀྱང་བྱ། །ཐིག་ལེ་ཉག་གཅིག་ཅེས་ཀྱང་བྱ། །བདེ་723

གཤེ་རྒ་རྒསྙིངབོ་ཞེས་ཀྱང་བྱ། །གདོད་མའི་མགོན་པོ་ཞེས་ཀྱང་བྱ། །འདི་ནི་པད་འབྱུང་བྱེན་རླབས་ཀྱིས། །རང་བབས་རང་བྱུང་ཡེ་ཤེས་ཡིན། །རིག་པ་རང་གནས་བསམ་གཏན་གྱི། །ཐོག་མའི་ངོ་སྤྲོད་མན་ངག་གོ །འདི་ལ་བསམ་བྱ་ཅི་ཡང་མེད། །ཡིད་དཔྱོད་རྩོལ་བས་མི་བསླད་པར། །མ་བཅོས་རང་བབས་ངང་དུ་ཞོག །ཉི་མ་སྤྲིན་དང་བྲལ་བ་བཞིན། །ཀུན་གསལ་གདངས་དང་ལྡན་པར་ཞོག །སྟོང་གསལ་མཁའ་ཡི་དཀྱིལ་ལྟར་དུ། །ཡངས་དོག་བྲལ་བ་ཉིད་དུ་ཞོག །བུ་ཆུང་ལྷ་ཁང་བལྟས་པ་བཞིན། །གང་སྣང་འཛིན་པ་མེད་པར་ཞོག །རྒྱ་མཚོ་རླབས་དང་བྲལ་བ་བཞིན། །སེམས་ཉིད་གཡོ་འགུལ་མེད་པར་ཞོག །བྱ་རྒོད་མཁའ་ལ་འཕུར་བ་བཞིན། །དྲན་བསམ་རྗེས་མེད་ཉིད་དུ་ཞོག །རྟོག་མེད་ཁྱབ་གདལ་ཆེན་པོའི་ངང་། །དུས་དང་རྣམ་པ་ཀུན་ཏུ་ཞོག །རྩལ་གྱི་རྣམ་རྟོག་ཤར་བའི་ཚེ། །ཤར་བ་དེ་ཉིད་དགག་པ་མིན། །དེ་ལ་བརྟག་དཔྱད་བྱེད་པའང་མིན། །དེ་ཡི་རྗེས་སུ་མི་འབྲང་བར། །ཤར་ས་ཤར་མཁན་མེད་པ་ཡི། །རང་གནས་བསམ་གཏན་ངང་དུ་གློད། །ཤར་གྲོལ་དུས་མཉམ་ཉིད་དུ་གྲོལ། །དེ་ལ་རྣམ་རྟོག་སྒོམ་ཤར་ཟེར། །བྱེང་རྨུགས་འཐིབ་གསུམ་ལ་སོགས་པ། །ཞི་གནས་ལྟེངས་པོར་སོང་བའི་ཚེ། །ལྟ་སྟངས་རིག་པའི་ངར་བསྐྱེད་དེ། །ཉི་མ་སྤྲིན་ལས་གྲོལ་བ་བཞིན། །གསལ་དྭངས་ངར་དང་ལྡན་པར་724

ཞོག །བྱིང་རྒོད་ཕྲ་མོའི་ཟ་ཟི་རྣམས། །རང་གནས་བསམ་གཏན་ངང་ཉིད་དུ། །རྦད་ཀྱིས་ཆོད་ལ་ཕྱམ་གྱིས་ཞོག །རྟོག་མེད་ཟང་ཐལ་ཆེན་པོར་གློད། །སྟོང་གསལ་རིག་པ་འཛིན་མེད་འཆར། །རྒོད་འཕྲོའི་དབང་དུ་མི་གཏང་ཞིང་། །བྱིང་རྨུགས་དབང་དུ་མི་གཏང་བར། །རང་རིག་ཡེ་ཤེས་རྒྱུན་དེ་སྐྱོངས། །རིག་པའི་གསལ་ཆ་ཉམས་གྱུར་ནས། །བཏང་སྙོམས་ཐ་མལ་སྡོད་པ་འམ། །ཅི་ཡིན་འདི་ཡིན་མེད་པ་ཡི། །ཤེས་པ་དྲན་མེད་ཐོམ་མེ་བ། །ལུང་མ་བསྟན་གྱི་བསམ་གཏན་ཏེ། །སྒོམ་ཡུན་རིང་ཡང་ཡོན་ཏན་མེད། །མི་ཚེ་སྟོང་ཟད་བྱེད་པ་ཡིན། །དེ་ལ་སྒོམ་གོ་མི་གཅོད་པར། །སྤྱི་བོར་བླ་མའི་རྣལ་འབྱོར་བསྒོམས། །ཁ་ཞེ་མེད་པར་གསོལ་བ་གདབ། །དབང་བཞི་བླངས་ལ་ཐུགས་ཡིད་བསྲེ། །ཐུན་ཆུང་གྲངས་མང་ཆོད་ལ་སྒོམས། །ཡང་ན་སྤྲིན་མེད་གཡའ་དག་དུས། །ནམ་མཁའི་མཐོང་རྒྱ་ཆེ་བའི་སར། །ཉི་མ་དག་ལ་རྒྱབ་གཏད་དེ། །རང་སེམས་ནམ་མཁའ་དག་དང་བསྲེས། །མིག་ནི་ནམ་མཁའི་གཞུང་ལ་གཏད། །རྟོག་མེད་ཟང་ཐལ་ཆེན་པོར་གློད། །སྟོང་གསལ་རིག་པ་རྗེན་པར་འཆར། །འདི་ནི་བོགས་འདོན་ཟབ་མོ་ཡིན། །འདི་ལྟར་ཡང་ཡང་ཉམས་སུ་ལོངས། །ཅུང་ཟད་བརྟན་པ་ཐོབ་པ་ན། །རྐྱེན་སྣང་ཕྲ་མོ་དག་དང་བསྲེ། །དེ་ནས་ཁྲོ་བོའི་སྟངས་སྟབས་དང་། །ཁྱད་ཀྱི་འདོར་སྟབས་སེང་གེ་ཡི། །ལྟ་725

སྟངས་གསུམ་ལ་རིམ་བཞིན་སློབས། །དེས་ཀྱང་བསམ་གཏན་མི་འཆོར་ན། །འགྲོ་འཆག་ཉལ་འདུག་ལ་སོགས་པ། །སྤྱོད་ལམ་རྣམ་བཞི་གང་ཚེ་ཡང་། །ཐུན་མཚམས་མི་གཅད་ཁོར་ཡུག་སྤྲོད། །དེ་ལྟར་ཡེངས་མེད་བསྐྱངས་པ་ཡིས། །ཉམས་ལེན་མཐའ་རུ་ཕྱིན་པའི་ཚེ། །ཇི་ལྟར་སྣང་བའི་ཡུལ་རྣམས་ལ། །དེར་འཛིན་ཤེས་པ་མེད་པ་ན། །བུ་ཆུང་ལྟ་བུའི་ཉམས་ཡིན་ནོ། །ཤེས་པ་རང་ཡན་བཏང་གྱུར་ཀྱང་། །ཕ་རོལ་ཡུལ་ལ་མི་འཕྲོ་ན། །རྒྱལ་པོ་ལྟ་བུའི་ཉམས་ཡིན་ནོ། །ལྷ་འདྲེའི་སྲང་ལམ་ཉལ་གྱུར་ཀྱང་། །ཡ་ང་བག་ཚ་མེད་པ་ན། །སེང་གེ་ལྟ་བུའི་ཉམས་ཡིན་ནོ། །ཀུ་རེ་བཞད་གད་ལ་སོགས་པ། །ཅི་སྨྲར་འཛིན་པ་མེད་པ་ན། །བྲག་ཆ་ལྟ་བུའི་ཉམས་ཡིན་ནོ། །ཟས་ནོར་ལོངས་སྤྱོད་ཐམས་ཅད་ལ། །ཆགས་ཞེན་སྤུ་ཙམ་མེད་པ་ན། །མཁའ་ལྡིང་ལྟ་བུའི་ཉམས་ཡིན་ནོ། །སྒོམ་པའི་རྩོལ་བ་མ་བྱས་ཀྱང་། །ཤེས་པ་དོན་ཐོག་གནས་པ་ན། །རི་བོ་ལྟ་བུའི་ཉམས་ཡིན་ནོ། །འཁོར་འདས་ཆོས་རྣམས་ཐམས་ཅད་ལ། །བཟང་ངན་བློས་བྱས་བྲལ་བ་ན། །ནམ་མཁའ་ལྟ་བུའི་ཉམས་ཡིན་ནོ། །རང་རིག་རྟོག་པའི་ཡེ་ཤེས་ནི། །དུས་དང་རྣམ་པ་ཐམས་ཅད་དུ། །ནམ་མཁའ་བཞིན་དུ་འགྱུར་མེད་ན། །ལྟ་བ་ཀློང་དུ་གྱུར་པ་ཡིན། །བྱེང་རྒོད་ཕྲ་རགས་གཏན་མེད་སངས། །རང་རིག་གསལ་འགྲིབ་མེད་པ་ན། །སྒོམ་པ་ཀློང་དུ་གྱུར་པ་726

ཡིན། །དྲན་བསམ་རྗེས་མེད་ཉིད་དུ་སངས། །གཟའ་གཏད་ཀུན་དང་བྲལ་བ་ན། །སྤྱོད་པ་ཀློང་དུ་གྱུར་པ་ཡིན། །དྲི་བྲལ་རང་རིག་རྗེན་པ་འདི། །མཐར་ཐུག་མངོན་དུ་གྱུར་པའི་ཚེ། །འབྲས་བུ་ཀློང་དུ་གྱུར་པ་ཡིན། །དོན་འདི་ལེགས་པར་གོ་བར་མཛོད། །རྫོགས་པ་ཆེན་པོའི་སྒོམ་དབྱངས་ཡིན། །བླ་མའི་དྲིན་གྱིས་དེ་ལྟར་རྟོགས། །དགའོ་སྐྱིད་དོ་རྡོ་རྗེའི་སྤུན། །ཞེས་ལྟ་བའི་སྐྱོང་ཚུལ་ཕན་པའི་རྒྱང་གླུ་འདི་ནི་བྱ་བཏང་ཚོགས་དྲུག་རང་གྲོལ་གྱིས་དད་ལྡན་གྲོགས་མཆེད་རྣམས་ལ་ཕན་པའི་ཕྱིར་དུ་བྲིས་པ་དགེ་་་་ལེགས་འཕེལ།གངས་རིའི་ཁྲོད་ན་སེང་གེ་སྲབ་མེད་དུ། །འཕྱོ་འདྲའི་འགྲན་གྱིས་ཟླ་དང་བྲལ་བ་ཡི། །རྣལ་འབྱོར་དབང་ཕྱུག་མི་ལ་ཡབ་སྲས་ཀྱིས། །རྣམ་དག་སྨོན་ལམ་འགྲུབ་པའི་དབང་པོ་མཛོད། །ཡ་རབས་དད་ཅན་ཡིད་འཛིན་ལྷ་མོ་ཡིས། །རྗེ་བཙུན་ཆེན་པོའི་རྣམ་མགུར་གསེར་དངུལ་ལས། །ལེགས་པར་བྲིས་པའི་རྣམ་དཀར་དགེ་བའི་ཚོགས། །བསྟན་དང་འགྲོ་བ་ཀུན་ལ་ཕན་ཕྱིར་བསྔོ། །དེ་མཐུས་སངས་རྒྱས་བསྟན་པ་དར་ཞིང་རྒྱས། །བསྟན་འཛིན་སྐྱེས་མཆོག་ཐམས་ཅད་སྐུ་ཚེ་རིང་། །འགྲོ་ཀུན་གནས་སྐབས་ཀུན་ཏུ་བདེ་ཞིང་སྐྱིད། །མཐར་ཐུག་སངས་རྒྱས་གོ་འཕང་ཐོབ་པར་ཤོག །ཁྱད་པར་ཡིད་འཛིན་ལྷ་མོ་མ་བུ་རྣམས། །ཚེ་འདིར་ཚེ་རིང་ནད་མེད་ཕུན་སུམ་ཚོགས། །འཆི་ཁར་མནར་གཅོད་སྡུག་727

བསྔལ་མི་འབྱུང་ཞིང་། །ཕྱི་མར་བདེ་བ་ཅན་དུ་སྐྱེ་བར་ཤོག །གལ་ཏེ་དེ་འདྲའི་སྐལ་བ་མི་ལྡན་ན། །སླར་ཡང་དབུས་གཙང་དག་པའི་ཞིང་ཁམས་འདིར། །རབ་ཏུ་གཟུགས་མཛེས་སྐད་སྙན་སེམས་བཟང་བའི། །སྐྱེས་པ་ཕོ་ལུས་གཙང་མ་ཐོབ་པར་ཤོག །ལུས་ཐོག་དེ་ལ་རྗེ་བཙུན་མི་ལ་ལྟར། །དང་པོ་བླ་མ་བསྟེན་ནས་གདམས་པ་ཉན། །བར་དུ་རི་ཁྲོད་དབེན་པར་ཉམས་ལེན་བྱས། །ཐ་མར་སངས་རྒྱས་འགྲོ་དོན་བྱེད་པར་ཤོག །གཞན་ཡང་ཡུལ་འདིར་ནད་མུག་འཁྲུག་རྩོད་སོགས། །མི་འདོད་གནོད་འཚེའི་མིང་ཡང་མི་གྲགས་ཤིང་། །ཆར་ཆུ་དུས་བབས་ལོ་ཕྱུགས་རྟག་ཏུ་ལེགས། །ཐམས་ཅད་གཏན་དུ་བདེ་ཞིང་སྐྱིད་པར་ཤོག །སངས་རྒྱས་སྐུ་གསུམ་བརྙེས་པའི་བྱེན་རླབས་དང་། །ཆོས་ཉིད་མི་འགྱུར་བདེན་པའི་བྱེན་རླབས་དང་། །དགེ་འདུན་མི་ཕྱེད་འདུན་པའི་བྱེན་རླབས་ཀྱིས། །བསྔོ་བ་སྨོན་ལམ་བཏབ་ཚད་འགྲུབ་པར་ཤོག ། ཅེས་ཡ་རབས་དད་ཅན་ཡིད་འཛིན་ལྷ་མོས་བསྐུལ་ངོར་ཞབས་དཀར་བས་བདེ་སྐྱིད་ཁང་གསར་ནས་སྦྱར་བའོ། །སྐྱབས་གནས་ཀུན་འདུས་བླ་མ་ལ། །གསོལ་བ་འདེབས་སོ་བྱིན་གྱིས་རློབས། །ཡ་རབས་རིགས་བཟང་རྗེ་བཙུན་མ། །ཁྱོད་ཀྱིས་ཉམས་ལེན་འདི་བཞིན་མཛོད། །ཚེ་ཐུང་ནམ་འཆི་ཆ་མེད་སོམས། །ཆེ་འདིའི་བྱ་བ་བློ་ཡིས་ཐོངས། །རི་ཁྲོད་དབེན་པའི་728

དགའ་ཚལ་སྟེན། །གཅིག་པུར་དྲང་སྲོང་ཚུལ་དུ་གནས། །སྐྱབས་སེམས་གསོལ་འདེབས་སྔོན་དུ་ཐོངས། །ལུས་ཀྱི་གནད་ནི་དྲང་བོར་སྲོངས། །མིག་གིས་ལྟ་སྟངས་མཐོན་པོ་གྱིས། །ངག་གིས་སྨྲ་བརྗོད་ཐམས་ཅད་སྤོངས། །སེམས་ཉིད་གཞན་དུ་མ་ཡེངས་པར། །སྣང་སྲིད་འཁོར་འདས་ཆོས་ཀུན་གྱེ། །རྩ་བ་སེམས་ཀྱི་གནས་ལུགས་ཏེ། །སྟོང་གསལ་འཛིན་མེད་ཟང་ཐལ་ལེ། །སྤྲོས་བྲལ་ནམ་མཁའ་ལྟ་བུ་ཡི། །ངང་ལ་ལྷོད་ཀྱིས་གློད་ལ་ཐོངས། །ཕྱོགས་རིས་མེད་པར་ཡན་པར་ཞོག །ཁྱབ་གདལ་དྲན་པའི་མཁར་ཚུགས་ཤིག །སྒྲིབ་མེད་ཟང་ཐལ་རྗེན་ལ་ཕུད། །མ་ཡེངས་མི་བསྒོམ་ས་ལེར་སྐྱོངས། །ཅི་ཡིན་འདི་ཡིན་མེད་པ་ཡི། །ལུང་མ་བསྟན་དུ་མ་འཇོག་ཅིག །སེམས་ཀྱི་གནས་ལུགས་མ་རྟོགས་པའི། །འགྲོ་ལ་སྙིང་རྗེ་ཆེན་པོ་སྒོམས། །ཕན་པའི་སྨོན་ལམ་རྒྱ་ཆེན་ཐོབས། །གཞན་ཡང་སེམས་ངོ་སྐྱོང་བའི་དུས། །ཉམས་མྱོང་ཅན་གྱི་རྣལ་འབྱོར་པའི། །གསུང་མགུར་ཐོན་ལ་སྐྱོངས་དང་བཟང་། །སྐབས་རེ་བླ་མར་གསོལ་བ་ཐོབས། །ཐུགས་ཡིད་དབྱེར་མེད་གཅིག་ཏུ་བསྲེས། །རིག་པ་ཁ་ཡན་གློད་ལ་ཞོག །དེ་ལྟར་བྱས་ན་བོགས་ཐོན་ནས། །རྟོགས་པ་ནམ་མཁར་མཉམ་པ་འོངས། །སྙིང་རྗེ་ཉི་མ་ལྟ་བུར་ཤར། །རང་གཞན་དོན་གཉིས་འགྲུབ་པར་འགྱུར། །གླུ་འདི་ཐོས་ཚད་ཐམས་ཅད་ཀྱི། །རྒྱུད་ལ་729

ཉམས་རྟོགས་འཆར་བར་ཤོག །ཅེས་པ་འདི་ནི་ཆོས་རྒྱལ་ལྷ་རྒྱ་རིའི་སྲས་མོ་རྗེ་བཙུན་མ་ལྷག་བསམ་སྒྲོལ་མ་ལ་ཞབས་དཀར་བས་སྨྲས་པའོ། །ངེས་དོན་སྟོན་པའི་བླ་མ། །སངས་རྒྱས་ཀུན་ལས་ལྷག་པས། །སྙིང་ནས་གསོལ་བ་འདེབས་སོ། །བྱིན་རླབས་དངོས་གྲུབ་སྩོལ་ཅིག །ལུང་དང་རིག་པ་དུ་མས། །ཆོས་ཀུན་རྩ་བ་རང་སེམས། །གདོད་མ་གཤིས་ཀྱི་གནས་ལུགས། །ཡེ་ནས་སྟོང་གསལ་འཛིན་མེད། །ཟང་ཐལ་ཁྱབ་གདལ་ཀློང་ཡངས། །སྤྲོས་བྲལ་ནམ་མཁའ་ལྟ་བུར། །གཏན་ལ་ཕབ་པའི་ངང་ལ། །ཁ་ཡན་གློད་ལ་ཞོག་དང་། །རྣམ་རྟོག་སྤྲིན་ལྟར་ཡལ་ནས། །གནས་འགྱུའི་འཕྲང་ལས་ཐར་ཞིང་། །ལྟ་སྒོམ་འཛིན་པའི་སྒོག་གྲོལ། །འོག་འགྱུའི་ཞབས་འདྲེན་མེད་ཅིང་། །ཞི་གནས་མགོ་སྐོར་སངས་ནས། །དབྱེངས་རིག་ཁྱབ་གདལ་ཆེན་པོའི། །ཀློང་དུ་རབ་ཏུ་འབྱམས་པས། །གར་བཞུགས་ཆོས་དབྱིངས་ཕོ་བྲང་། །སྣང་བ་བརྡའ་དང་དཔེ་ཆར། །ཤར་བའི་ཀློང་ནས་གནས་སྐབས། །འགྲོ་དོན་ཤུགས་ཀྱིས་འབྱུང་ཞིང་། །ལུས་རྒྱའི་འཆིང་བ་ཞིག་ཚེ། །ཡོངས་གྲགས་འཆི་བ་ཆོས་སྒུ། །རྙིང་མའི་གཞོན་ནུ་བུམ་སྐུར། །མངོན་སངས་རྒྱས་པར་འགྱུར་རོ། །དེ་འདྲ་འོང་བར་གྱུར་ཅིག །ཅེས་པ་འདི་ནི་སྙེ་མོ་སྨྲར་ལམ་རྗེ་བཙུན་མ་ཡེ་ཤེས་ཆོས་བཟང་དང་ཉ་མོའི་ཆོས་ལ་ཤེས་རབ་ཆོས་སྒྲོན་གཉིས་ཀྱིས་བསྐུར་ངོར་་་་་་་་་་ཞབས་དཀར་བས་སྨྲས་པའོ། །སྐྱབས་རྗེ་དྲིན་ཅན་བླ་མ། །ཐུགས་རྗེའི་སྤྱན་གྱིས་གཟིགས་730

ཤིག །སེམས་བཟང་སློབ་མ་ཆོས་ལ། །སེམས་ངོ་འདི་བཞིན་སྐྱོངས་ཤིག །ཚེ་འདི་བློ་ཡིས་ཐོངས་ལ། །གཅིག་པུར་རི་ཁྲོད་དབེན་པར། །བླ་མའི་གསོལ་འདེབས་བྱས་མཐར། །ཐུགས་ཡིད་གཅིག་ཏུ་བསྲེས་ལ། །འཁོར་འདས་ཆོས་ཀུན་རྩ་བ། །སེམས་ཉིད་སྟོང་གསལ་འཛིན་མེད། །ནམ་མཁའ་ལྟ་བུའི་ངང་ལ། །གུ་ཡངས་གློད་ལ་ཞོག་དང་། །གསལ་ལ་འཛིན་པ་མེད་ཅིང་། །དྭངས་ལ་ཕྱི་ནང་མེད་པ། །མཐའ་བྲལ་ཆོས་དབྱིངས་ཆེན་པོའི། །ཀློང་དུ་རབ་ཏུ་འབྱམས་པས། །དགྲ་དང་གཉེན་ལ་ཁྱད་མེད། །གསེར་དང་ས་རྡོ་ཁྱད་མེད། །འདི་དང་ཕྱི་མ་ཁྱད་མེད། །སེམས་དང་ནམ་མཁའ་ཁྱད་མེད། །རྟོག་ལྡན་འཁྲུལ་ཞིག་ནམ་མཁའི། །རྣལ་འབྱོར་མ་ཞིག་འབྱུང་ངེས། །དེ་ལྟར་མ་རྟོགས་འགྲོ་ལ། །སྙིང་རྗེ་ཚད་མེད་བསྐྱེད་ལ། །ཆོས་སྐུ་ནམ་མཁའ་ལྟ་བུའི། །ངང་ལས་མ་གཡོས་བཞིན་དུ།།གཟུགས་སྐུ་འཇའ་ཚོན་བཞིན་དུ། །བྱུང་ནས་འགྲོ་དོན་བྱེད་པའི། །བསྔོ་བ་སྨོན་ལམ་ཐོབས་དང་། །རང་གཞན་དོན་གཉིས་འགྲུབ་ཡོང་། །ཉམས་སུ་ལེན་མཁན་་རྒྱུད་ལ། །ཉམས་རྟོགས་འཆར་བར་གྱུར་ཅིག །ཅེས་པ་འདི་ནི་སྦྲགས་ཡང་རྫོང་གི་སློབ་མ་སྐལ་བཟང་ཆོས་སྒོན་གྱིས་བསྐུལ་ངོར་ཞབས་དཀར་བས་སྨྲས་པའོ། །དྲིན་ཅན་བླ་མ་རྣམས་ལ་གསོལ་བ་འདེབས། །དད་ཅན་སློབ་མའི་ཤེས་རྒྱུད་བྱིན་གྱིས་རློབས། །ཆོས་བཞིན་མཛད་པའི་དངོས་731

བརྒྱུད་བླ་མ་ཡི། །གསུང་བཞིན་ལྷ་ཆོས་སྒྲུབ་པའི་ཞབས་དཀར་བས། །ས་བཅུ་ལམ་ལྔ་བགྲོད་པའི་རྟེན་འབྲེལ་དུ།།བཅུ་ཚན་ལྔ་ཡི་སྙན་པའི་གླུ་དབྱངས་ལེན། །དད་བརྩོན་ཤེས་རབ་སྙིང་རྗེ་ཆེ་བ་ཡི། །སློབ་བུ་སྙན་གྲགས་རྒྱ་མཚོ་གུས་པས་ཉོན། །རྟོགས་པ་ཐུགས་རྗེ་ལྡན་པའི་བླ་མ་བསྟེན། །ལྟ་སྤྱོད་མཐུན་པའི་བློ་ཐུབ་གྲོགས་པོ་བསྟེན། །གྲུབ་ཐོབ་བརྒྱུད་པའི་མན་ངག་ཕྱོགས་མེད་བསྟེན། །འཚོ་བ་ཡོ་བྱད་སྐྱོན་བྲལ་ཆོག་ཤེས་བསྟེན། །དབེན་ཞིང་ཉམས་དགའ་བྱིན་ཆགས་དགོན་པ་བསྟེན། །ཁམས་ལ་འཕྲོད་པའི་ཟས་དང་སྤྱོད་ལམ་བསྟེན། །ཉམས་ལ་ཕན་པའི་ཆོས་དང་མགུར་དབྱངས་བསྟེན། །དད་གུས་སྐལ་བར་ལྡན་པའི་སློབ་མ་བསྟེན། །ཀུན་ལ་ཕན་པའི་རྫས་དང་སྨན་རྣམས་བསྟེན། །སྤྱོད་ལམ་རྣམ་བཞི་དྲན་དང་ཤེས་བཞིན་བསྟེན། །བསྟེན་པའི་ཆོས་བཅུ་ཡིན་པས་སེམས་ལ་ཟུངས། །འཇིག་རྟེན་ཆོས་བརྒྱད་སློབ་པའི་སློབ་དཔོན་སྤོངས། །སེམས་དང་ཉམས་ལ་གནོད་པའི་གཉེན་གྲོགས་སྤོངས། །རྐུ་འཕྲོག་གཡོ་སྒྱུས་སྒྲུབ་པའི་འཚོ་བ་སྤོངས། །ཐོས་བསམ་སྒོམ་ལ་གནོད་པའི་ལས་རྣམས་སྤོངས། །རྣམ་གཡེང་འཚེ་བ་མང་བའི་དགོན་པ་སྤོངས། །ཁམས་ལ་གནོད་པའི་ཟས་དང་སྤྱོད་ལམ་སྤོངས། །འདོད་འདུན་སེར་སྣས་བཅིངས་པའི་ནོར་རྫས་སྤོངས། །ཕ་རོལ་མི་དད་རྒྱུ་ཡི་སྤྱོད་པ་སྒོངས། །དོན་མེད་732

ངག་འཁྱལ་འགྲོ་འདུག་བྱ་བྱེད་སྤོངས། །རང་སྐྱོན་སྦས་ནས་གཞན་སྐྱོན་སྒོག་པ་སྒོངས། །སྤང་བྱའི་ཆོས་བཅུ་ཡིན་པས་སེམས་ལ་ཟུངས། །མི་ལུས་སྡིག་པའི་ལས་ལ་བསྐོལ་བ་ཕངས། །དོན་མེད་ངང་ལ་མི་ཚེ་འདའ་བ་ཕངས། །ཆོས་མེད་ལག་སྟོང་ཕྱི་མར་འགྲོ་བ་ཕངས། །འཁོར་བའི་གནས་སུ་རང་སེམས་འཁྱམས་པ་ཕངས། །ལམ་སྣ་འདྲེན་པའི་བླ་མར་འབྲལ་བ་ཕངས། །ཉོན་མོངས་རྐྱེན་གྱིས་སྡོམ་པ་འཆོར་བ་ཕངས། །རྣམ་གཡེང་དབང་གིས་ཉམས་རྟོགས་འགྲིབ་པ་ཕངས། །མན་ངག་ཟབ་མོ་ཟོང་དུ་བཙོངས་པ་ཕངས། །མ་གྱུར་འགྲོ་ཀུན་ཡལ་བར་འདོར་བ་ཕངས། །སྒོ་གསུམ་ཐ་མལ་བཏང་སྙོམས་སྡོད་པ་ཕངས ཕངས་པའི་ཆོས་བཅུ་ཡིན་པས་སེམས་ལ་ཟུངས། །ཡོན་ཏན་ཀུན་གྱེ་གཞི་མ་དད་པ་དགོས། །བླ་མ་དམ་པའི་བཀའ་བཞིན་བསྒྲུབ་པ་དགོས། །ཤེས་རབ་སྟོབས་ཀྱིས་ཐུགས་དགོངས་ལོན་པ་དགོས། །མི་ལྡོག་བརྟན་པའི་བརྩོན་འགྲུས་བཟང་བོ་དགོས། །སྒོ་གསུམ་སྡིག་པའི་སྐྱོན་གྱིས་མ་གོས་དགོས། །ཡིད་ཀྱི་དམ་བཅའ་མཐའ་རུ་ཐོན་པ་དགོས། །གང་ལ་ཆགས་མེད་ཞེན་མེད་སྤྱོད་པ་དགོས། །བྱམས་དང་སྙིང་རྗེ་བྱང་ཆུབ་སེམས་མཆོག་དགོས། །ཆོས་ཀུན་སྒྱུ་མར་རྟོགས་པའི་ལྟ་བ་དགོས། །རྟག་ཏུ་ཚོགས་གཉིས་ལས་ལ་བརྩོན་པ་དགོས། །དགོས་པའི་ཆོས་བཅུ་ཡིན་པས་སེམས་ལ་733

ཟུངས། །ཆོས་སྒོར་ཞུགས་ནས་ཆོས་བཞིན་ཉམས་སུ་ལོངས། །ཕ་ཡུལ་སྤངས་ནས་ཆགས་མེད་ཉམས་སུ་ལོངས། །བླ་མ་བསྟེན་ནས་བཀའ་བཞིན་ཉམས་སུ་ལོངས། །ཐོས་བསམ་བྱས་ནས་སྒོམ་པ་ཉམས་སུ་ལོངས། །རྟོགས་པ་ཤར་ནས་ཡེངས་མེད་ཉམས་སུ་ལོངས། །ཉམས་མྱོང་སྐྱེས་ནས་དབེན་པར་ཉམས་སུ་ལོངས། །གཞོན་ནུའི་དུས་སུ་དཀའ་ཐུབ་ཉམས་སུ་ལོངས། །ཁས་བླངས་བྱས་ནས་སྡོམ་པ་ཉམས་སུ་ལོངས། །སེམས་བསྐྱེད་བྱས་ནས་གཞན་དོན་ཉམས་སུ་ལོངས། །གསང་སྔགས་ཐོབ་ནས་བསྐྱེད་རྫོགས་ཉམས་སུ་ལོངས། །བླང་བྱའི་ཆོས་བཅུ་ཡིན་པས་སེམས་ལ་ཟུངས། །འདིས་མཚོན་དགེ་བས་སྐལ་ལྡན་སློབ་མ་ཡི། །ཅི་བསམ་ཐམས་ཅད་ཆོས་བཞིན་འགྲུབ་པར་ཤོག །གང་དུ་ཕྱིན་པའི་ཡུལ་ལ་བཀྲ་ཤིས་ཤིང་། །གང་བསམ་དོན་རྣམས་ཡིད་བཞིན་འགྲུབ་གྱུར་ཅིག །ཅེས་ཞལ་གདམས་སྙན་པའི་པི་ཝང་འདི་ནི་སྐལ་ལྡན་སློབ་བུ་སྙན་གྲགས་རྒྱ་མཚོས་བསྐུལ་ངོར་རྣལ་འབྱོར་ཞབས་དཀར་བས་དབེེན་གནས་བཀྲ་ཤིས་འཁྱིལ་བ་ནས་སྨྲས་་་་་་་་་་པའོ། །རྗེ་བླ་མ་དཀོན་མཆོག་རིན་པོ་ཆེ། །སྤྱིར་ནད་པ་རྣམས་ལ་ཐུགས་རྗེས་གཟིགས། །སྒོས་སློབ་བུའི་ལུས་ཀྱི་ན་ཚ་དང་། །སེམས་སྡུག་བསྔལ་ཞི་བར་བྱེན་གྱིས་རློབས། །སྤྲང་བྱ་བཏང་ཚོགས་དྲུག་རང་གྲོལ་ངས། །བུ་ཁྱོད་ལ་ཕན་པའི་ཁ་ཏ་བྱ། །སྤྱིར་སེམས་ཅན་734

ཐམས་ཅད་སྐྱེས་ནས་འཆི། །མིའི་འཆི་རྐྱེན་ནད་ལ་བཟང་བོ་དཀོན། །སྒོས་ནད་ཟུག་དྲག་པོས་གློ་བུར་དུ། །ཆོས་སྒྲུབ་ཁོམ་མེད་པར་འཆི་བ་ལས། །ནད་འདི་འདྲས་བཟུང་ཡང་ལོ་མང་ལ ཆོས་གང་ནུས་བསྒྲུབས་ན་ཆོག་པས་བཟང་། །ཁྱོད་གཉེན་བཤེས་ནོར་རྫས་ཆགས་ཡོད་དུས། །ནད་འདི་ཡིས་ཆགས་སུ་མ་བཅུག་བཟང་། །ཁྱོད་ཚེ་འདིའི་དོན་དུ་སྡིག་བྱེད་དུས། །ནད་འདི་ཡིས་བྱེད་དུ་མ་བཅུག་བཟང་། །ཁྱོད་ལྷ་ཆོས་མ་དྲན་གཡེངས་པའི་དུས། །ནད་འདི་ཡིས་དྲན་དུ་བཅུག་པས་བཟང་། །བློ་ཆོས་ཀྱི་ཕྱོགས་སུ་དབང་མེད་བསྒྱུར། །ནད་ཆོས་ལ་བསྐུལ་བའི་སློབ་དཔོན་ཡིན། །སྔར་ལས་ངན་གང་བསགས་ནད་འདིས་འདག །ནད་སྡིག་སྒྲིབ་འདག་པའི་གཉེན་པོ་ཡིན། །སྔོན་མི་ལའི་བུ་ཆེན་རས་ཆུང་དང་། །མཚན་སྙན་པ་དགེ་སློང་དཔལ་མོ་ལ། །ནད་འདི་འདྲའི་རྐྱེན་བྱས་ཆོས་བསྒྲུབས་པས། །འཕྲལ་ནད་སོས་གྲུབ་ཐོབ་ཆེན་པོར་གྱུར། །སྔོན་ཇོ་བོས་འབྲོམ་ལ་ཁྱོད་གཤེགས་དུས། །ནད་འདི་འདྲས་བཟུང་ནས་གཤེགས་གྱུར་ན། །ཞིང་དགའ་ལྡན་གནས་སུ་སྐྱེའོ་གསུངས། །ཕྱིས་ནད་དེས་བཟུང་བའི་ཚུལ་བསྟན་དུས། །ངའི་བསམ་དོན་འགྲུབ་གསུང་ཐུགས་དགྱེས་སྐད། །ནད་འདི་འདྲ་མཆོག་དམན་གཉིས་ཤར་འང་། །ཁྱོད་གཅིག་པུར་ནད་འདི་བྱུང་བ་མིན། །ནད་འཕྲལ་དུ་གནོད་ཀྱང་ཕུགས་སུ་ཕན། །735

ཁྱོད་ནད་འདིས་བཟུང་ལ་སེམས་མ་སྡུག །ཆོས་སྒྲུབས་དང་ཚེ་མཇུག་ནད་ཀྱང་སོས། །ནད་མ་དྲག་གལ་ཏེ་ཤི་སོང་ཡང་ ཚེ་ཕྱི་མར་དག་པའི་ཞིང་དུ་སྐྱེས། །ནད་འདི་འདྲའི་མིང་ཡང་ཐོས་མི་འགྱུར།།གླུ་འདི་ཉིད་ཐོས་ཚད་ནད་པ་ཡིས། །ལུས་སེམས་ལ་ཕན་ཐོགས་འབྱུང་བར་ཤོག །ཅེས་པ་འདི་ནི་ཡ་རབས་དད་ཅན་སློབ་བུ་ཚེ་འབྲུག་ས་གྲིབ་ཀྱིས་ན་བ་ལ་སེམས་གསོའི་ཚུལ་དུ་བྱ་བཏང་ཚོགས་དྲུག་རང་གྲོལ་གྱིས་སྨྲས་པའོ། །འདི་ཕྱིའི་གཏན་གྱི་སྐྱབས་མགོན་བླ་མ་རྗེ། །སྤྱི་བོར་སྒོམ་བཞིན་སྙན་པའི་གླུ་དབྱངས་ལེན། །མི་རྟག་འཆི་བ་དྲན་པའི་དད་ཅན་རྣམས། །སེམས་ལ་སྐྱོ་བ་བསྐྱེད་ལ་གླུ་འདིར་ཉོན། །རྒན་གཞོན་གོ་རིམ་མེད་པར་འཆི་ལ་ལྟོས། །ནམ་འཆི་ཆ་མེད་སོམས་ལ་ཆོས་ལ་འབོད། །དཀོན་མཆོག་ཐུགས་རྗེས་མ་ཤི་ཚེ་རིང་ན། །ལོ་རེ་བཞིན་དུ་དགེ་བ་གོང་འཕེལ་ཐོངས། །ཁྱད་པར་ལྔ་མཆོད་སྡེ་བས་ལོ་རེ་བཞིན། །སྦྱིན་བདག་བྱས་ནས་འཛིན་པ་སྐལ་བ་བཟང་།།འཛིན་དུས་ཡོད་པས་དཱ་དམར་དཱ་དཀར་སོགས། །གོས་ཐེབས་ཙམ་རེ་ཡིན་ཡང་གཏོང་ཐུབ་ལྟོས། །མེད་པོ་རྣམས་ཀྱིས་ཀྱང་ནམ་ཡང་མེད་མུག་འདི། །གཅིག་རེད་སོམས་ལ་གང་ཡོད་ཕངས་མེད་ཐོངས། །དེ་འདྲའི་དཔེ་སྲོལ་བཟང་བོ་འཛུགས་ནུས་ན།།འཁོར་བ་མ་སྟོངས་བར་དུ་ཚུགས་པར་ངེས། །ཚུགས་ན་དགེ་རྒྱུན་དེ་ལས་ལྷག་པ་ཞིག །འཛུགས་རྒྱུ་མེད་པས་ཀུན་གྱི་སེམས་736

ལ་ཞོག །དེ་ལྟར་བྱས་ན་དགོན་པ་དར་ཞིང་རྒྱས། །སྡེ་བ་ལ་ཡང་བདེ་སྐྱིད་ཚད་མེད་འབྱུང་། །ཡོན་མཆོད་ཐམས་ཅད་གནས་སྐབས་བདེ་ཞིང་སྐྱིད། །མཐར་ཐུག་སངས་རྒྱས་གོ་འཕང་འཐོབ་པར་ངེས། །དེ་ལྟར་ཡི་གེ་ཕུལ་བ་ལ་བརྟེན་ནས། །ཡུལ་ལ་ཆོས་དང་བཀྲ་ཤིས་འཕེལ་གྱུར་ཅིག །ཅེས་པ་འདི་ཡང་ཞོ་འོང་གཤིས་ཀྱི་སྦྱིན་བདག་ཕོ་མོ་རྣམས་ལ་དགེ་བའི་བསྐུལ་མར་རྣལ་འབྱོར་ཞབས་དཀར་བས་དབེན་གནས་བཀྲ་ཤིས་འཁྱིལ་བ་ནས་སྦྲས་པའོ། །བླ་མ་ཚེ་དཔག་མེད་ལ་གསོལ་བ་འདེབས། །འཆི་མེད་ཚེ་ཡི་དངོས་གྲུབ་བསྩལ་དུ་གསོལ། །བླ་མ་མ་གཤེགས་ཡུན་རིང་བཞུགས་ན་སྙམ། །བསམ་བཟང་སློབ་མ་ཡོན་བདག་གུས་པས་ཉོན། །བླ་མ་ན་སོ་རྒས་ནས་འཆི་ལ་ཉེ། །ནམ་གཤེགས་མི་ཤེས་སྙམ་པ་བདེན་ན་ཡང་། །བླ་མ་རྒས་ནས་གཤེགས་པ་ལུགས་སྲོལ་ཡིན། །འཁྲུངས་ནས་བླ་མ་མ་གཤེགས་གཅིག་ཀྱང་མེད། །ཀྱེ་མ་སྟོན་པ་སངས་རྒྱས་འཁོར་བཅས་གཤེགས། །སྐྱབས་མགོན་རྒྱལ་བ་ཡབ་སྲས་རྣམས་ཀྱང་གཤེགས། །དེ་འདྲའི་བླ་མ་རྣམས་ཀྱང་གཤེགས་སོང་ན། །བདག་འདྲའི་བླ་མ་གཤེགས་པ་སྨོས་ཅི་དགོས། །བླ་མ་གཤེགས་སྙམ་སེམས་སྡུག་མང་བྱས་ཀྱང་། ་མི་གཤེགས་ཐབས་ལ་ནམ་ཡང་ཕན་མི་འགྱུར། །དེ་བས་ནམ་གཤེགས་ཆ་མེད་ཚུལ་བསམས་ནས། །བླ་མའི་གསུང་བཞིན་ལྷ་737

ཆོས་བསྒྲུབས་ན་བཟང་། །བླ་མའི་གསུང་ལ་སློབ་མས་མ་ཉན་ན། །མ་གཤེགས་ཡུན་རིང་བཞུགས་ཀྱང་དགོས་པ་མེད། །བླ་མ་གཤེགས་རུང་གསུང་བཞིན་བསྒྲུབས་གྱུར་ན། །བཞུགས་ཀྱང་ཁྱད་པར་མེད་དོ་སློབ་བུ་རྣམས། །དད་མེད་རྣམས་ལ་བླ་མ་བཞུགས་པ་ལས། །ད་དུང་གཤེགས་པ་ཚོར་ན་དགའ་བ་མང་། །གཤེགས་ན་དགའ་བའི་བསམ་པ་རྫོགས་ཕྱིར་དུ། །དེང་སང་བླ་མ་ ་ཕལ་ཆེར་གཤེགས་པར་འགྱུར། །དད་ཅན་རྣམས་ལ་གཤེགས་ཀྱང་དངོས་ཉམས་ལ། །བླ་མར་ཡང་ཡང་མཇལ་བའི་ལོ་རྒྱུས་མང་། །ངས་ཀྱང་བླ་མ་གཤེགས་ནས་གསོལ་བཏབ་ནས། །ཉམས་དང་རྨི་ལམ་སྐབས་སུ་མཇལ་བ་བྱུང་། །ཁྱེད་རང་རྣམས་ཀྱང་གསོལ་བ་སྙིང་ནས་ཐོབས། །ཚེ་རབས་ཀུན་ཏུ་བླ་མ་མཇལ་བར་འགྱུར། །བླ་མ་གཤེགས་སྙམ་སེམས་སྡུག་བྱེད་མི་དགོས། །རང་ཉིད་འཆི་བ་སོམས་ལ་ལྷ་ཆོས་རེམ། །ང་ནི་སྐྱེ་འཆིར་རང་དབང་མ་ཐོབ་མོད། །འོན་ཀྱང་ཡུན་རིང་སྡོད་པའི་འདུན་པ་བྱེད། །གླུ་འདི་ཐོས་ཚད་རྣམས་ཀྱིས་བླ་མ་ཡང་། །མི་རྟག་བསམས་ནས་ཆོས་ལ་སྤྱོད་པར་ཤོག །ཅེས་པ་འདི་ནི་ཉིན་ཞིག་ཕུང་ཁམས་ཅུང་ཟད་མ་བདེ་བ་ལ་འགའ་རེ་སེམས་སྡུག་བྱས་ཚེ་དེ་ཡིས་རྐྱེན་བྱས་སེམས་ལ་ཤར་བ་ལྟར་ཞབས་དཀར་བས་རྨ་འགྲམ་རི་ཁྲོད་དབེན་པ་ཞིག་ནས་སྨྲས་པའོ། །738

སྤྲིངས་ཡིག་ཀ་ལ་པིངྐའི་སྒྲ་དབྱངས་ཞེས་བྱ་བ་བཞུགས་སོ། །ན་མོ་གུ་རུ། ཐུགས་ཀྱི་དགོངས་པ་ནམ་མཁའི་ཁྱོན་ལྟར་ཡངས། །དུས་གསུམ་ས་ལེར་གཟིགས་པའི་བླ་མ་མཁྱེན། །འཁོར་འདས་ཆོས་རྣམས་ལག་མཐིལ་སྐྱུ་རུ་ར། །བཞག་ནས་བལྟས་ལྟར་གཟིགས་པ་རྣམས་ལ་འདུད། །འདི་ཕྱི་བར་དོའི་གནས་རྣམས་ཐམས་ཅད་དུ། །ཐུགས་རྗེ་གཟིགས་ལ་བྱིན་གྱིས་བརླབ་ཏུ་གསོལ། །འཁོར་འདས་ཡོངས་ལ་ལྟད་མོ་ལྟ་བཞིན་དུ། །མཐའ་ཡས་འགྲོ་དོན་བྱེད་པར་བྱེན་གྱིས་རློབས། །བསྟན་དང་འགྲོ་བ་ཡོངས་ལ་ཕན་པའི་ཕྱིར། །ཕྱོགས་མེད་རྒྱལ་ཁམས་འགྲིམ་པའི་ཞབས་དཀར་བ། །ཐག་རིང་རྒྱང་ན་གནས་ཀྱང་དུང་སེམས་ཀྱིས། །ཕན་པའི་སྙིང་གཏམ་རྒྱང་གླུའི་ཚུལ་དུ་ལེན། །བླ་མ་རྡོ་རྗེ་མཆེད་ལྕམ་སྙིང་ནས་དྲན། །སླར་ཡང་མྱུར་བ་མྱུར་དུ་མཇལ་ན་སྙམ། །སྐོམ་པ་ཆུ་འདོད་ལྟ་བུའི་སློབ་མ་དང་། །ཡོན་བདག་ཕོ་མོ་ཐམས་ཅད་མ་ཡེངས་ཉོན། །སེམས་ཀྱི་གནས་ལུགས་ནམ་མཁའ་ལྟ་བུར་རྟོགས། །རྟོགས་པའི་དབྱིངས་སུ་སྣང་བ་གུ་ཡངས་བྱས །གློད་ནས་བཞག་པས་རྟོག་ཚོགས་སྤྲིན་ལྟར་ཡལ། །སྡུག་བཙིར་739

འཆིང་བ་ཐམས་ཅད་ལྷོད་གྲོལ་ལ། །སོང་ནས་གསལ་སྟོང་མཐའ་དབུས་དང་བྲལ་བའི། །བརྗོད་མེད་ཉམས་ཤིག་འབད་མེད་ལྷུན་འགྲུབ་ཤར། །ཤར་བའི་ངང་ལ་གསལ་འགྲིབ་མེད་པར་གནས། །བདེ་གསལ་མི་རྟོག་སྟོང་བའི་ངང་ཉིད་ལས། །དེ་ལྟར་མ་རྟོགས་འགྲོ་ལ་སྙིང་རྗེ་ཡང་། །ཕྱོགས་རིས་མེད་པ་ཉི་མ་བཞིན་དུ་ཤར། །ཀུན་ཁྱབ་སྙིང་རྗེ་ཆེན་པོའི་ངང་ཉིད་ལས། །མཐའ་ཡས་འགྲོ་དོན་འབད་མེད་ལྷུན་གྲུབ་བྱུང་། །ད་ལྟ་ཤི་ཡང་འགྱོད་པ་སྤུ་ཙམ་མེད། །རྣལ་འབྱོར་བདག་གིས་བྱ་བ་ཚར་ནས་གདའ། །འོན་ཀྱང་དད་ཅན་བསྐྱུར་བར་མ་ཕོད་པས། །བྱ་བཏང་བྱས་ནས་ཕྱོགས་གཅིག་སྡོད་མ་ཚུགས། །ལས་དང་སྐལ་བར་ལྡན་པའི་གདུལ་བྱ་ལ། །ཕན་ཕྱིར་ཉི་ཟླ་བཞིན་དུ་འཁོར་དགོས་བྱུང་། །སྔོན་གྱི་ལས་བཟང་སྨོན་ལམ་དག་པའི་མཐུས། །ཐུགས་ཡིད་གཅིག་ཏུ་འདྲེས་པའི་དཔོན་སློབ་རྣམས། །དང་པོ་དངོས་སུ་མཇལ་དུས་ལོ་མང་ཡང་། །ད་ལྟ་བསམས་ན་སྐད་ཅིག་ཡུད་ཙམ་གདའ། །ངེད་རྣམས་སོ་སོར་བྲལ་ནས་ལོ་འགའ་ལས། །མ་སོང་ན་ཡང་ཡུན་རིང་སྣང་བ་ཤར། །ཁྱེད་རྣམས་ཀུན་ལ་སྐྱིད་སྡུག་གང་བྱུང་ཡང་། །རྣ་བའི་ལམ་དུ་གོ་རྒྱུ་མ་བྱུང་ཚེ། །འདི་རུ་མི་མང་ཤི་བ་མཐོང་ཙ་ན།།ཁྱེད་རྣམས་བདེ་མོ་བྱས་ནས་གང་ན་ཡོད།།ཕལ་ཆེར་ཤི་ནས་འཇིག་རྟེན་ཕ་རོལ་ཏུ། །སོང་འདྲ་ལོས་ཡོད་སྙམ་740

ནས་སྐྱོ་སྣང་ཤར། །ཀྱེ་མ་ལོ་ཟླ་ཁ་ཤས་བར་འདི་ལ། །སློབ་མ་ཡོན་བདག་མང་བོ་འདས་པ་མཐོང་། །རང་ཡང་དེ་ལྟར་མྱུར་དུ་ལོས་འཆི་སྙམ། །ནམ་འཆི་ཆ་མེད་ཡང་ཡང་དྲན་པ་བྱུང་།།རྣལ་འབྱོར་ན་སོ་རྒས་ནས་འཆི་ལ་ཉེ། །ཤི་འདྲ་སོང་བ་ཚོར་ན་དད་ཅན་རྣམས། །མི་རྟག་འཆི་བ་སྟོན་པའི་སློབ་དཔོན་དུ། །གོ་ནས་རྣམ་དཀར་དགེ་ལ་འབད་པར་མཛོད། །ད་དུང་ཡིན་ཡང་མ་ཤི་ཚེ་རིང་ན། །ཇོ་ཤཱཀ་རྣམ་གཉིས་རྒྱལ་བ་ཡབ་སྲས་ཀྱི། །གསེར་ཞལ་མཇལ་ཞིང་སྟོད་སྨད་བར་གསུམ་གྱི། །སློབ་མ་སྦྱིན་བདག་ཡོངས་ལ་འཕྲད་པའི་ཕྱིར། །དབུས་གཙང་དག་པའི་ཞིང་དུ་སླེབ་པར་སྨོན། །གར་བཞུགས་ཆོས་ཀྱི་དབྱེངས་ཀྱི་ལྷ་ལམ་ནས། །བྱེན་རླབས་དངོས་གྲུབ་སྦྲང་ཆར་འབེབས་བཞིན་དུ། །གཏམ་སྙན་དབྱར་གྱི་རྔ་གསང་སྟོང་ལྡིར་བས། །ཕྱོགས་ཀྱི་ཁོར་ཡུག་ཐམས་ཅད་གང་བའི་མོད། །དབུས་གཙང་མངའ་རིས་ཕྱོགས་ཕྱོགས་སྐྱེད་ཚལ་ན། །གནས་པའི་གདུལ་བྱ་གར་མཁན་གཞོན་ནུ་ཀུན། །རབ་ཏུ་དགའ་བའི་ཟློས་གར་སྒྱུར་བཞིན་དུ། །དད་གུས་སྒོ་མདོངས་གདུགས་མཛེས་འབུབ་པར་རིགས། །འཇིག་རྟེན་ཁམས་ན་སྙན་པའི་སྒྲ་ཞིག་ལ། །ཀ་ལ་པིངྐའི་སྒྲ་ལས་སྙན་པ་མེད། །དེ་བཞིན་གཏམ་སྙན་འདི་ཉིད་ཐོས་ཚད་ཀྱི། །རྒྱུད་ལ་དགའ་སྤྲོ་དཔག་མེད་འཆར་བར་ཤོག །འཇིག་རྟེན་ཁམས་ན་ཕན་པའི་741

ཆོས་གཅིག་ལ། །བྱམས་དང་སྙིང་རྗེའི་ཆོས་ལས་ཟབ་པ་མེད། །ཆོས་གཏམ་བཟང་བོ་ཕྱོགས་བཅུར་སྒོག་མཁན་གྱི། །ཆོས་པ་མང་བོས་ས་སྟེང་ཁྱབ་གྱུར་ཅིག ། ཅེས་སྤྲིངས་ཡིག་ཀ་ལ་པིངྐའི་སྒྲ་དབྱངས་ཞེས་བྱ་བ་འདི་ནི་དབུས་གཙང་ཕྱོགས་ཕྱོགས་ཀྱི་སློབ་མ་ཡོན་བདག་ཕོ་མོ་ཡོངས་ལ་ཕན་ཕྱིར། ཞབས་དཀར་བས་དབེན་གནས་ཉམས་དགའ་བཀྲ་ཤིས་འཁྱིལ་བ་ནས་སྤྲིངས་པའོ།།742

ཉམས་མགུར་ཁུ་བྱུག་སྔོན་མོའི་སྐད་སྙན་བཞུགས་སོ།།ན་མོ་གུ་རུ། །འདི་ཕྱི་ཡི་སྐྱབས་མགོན་ཡིད་བཞིན་གྱེ་ནོར་བུས། །བྱིན་རླབས་དང་དངོས་གྲུབ་ཆར་བཞིན་དུ་ཕོབས་ཤིག །སྟོང་ཉིད་དང་སྙིང་རྗེ་རང་ཤུགས་ཀྱིས་འབྱོངས་པའི། །རྣལ་འབྱོར་ངའི་སྐྱིད་པ་སྐྱིད་ཉམས་ཀྱི་ངང་ནས། །རང་ཉམས་ལ་ཤར་བའི་མགུར་དབྱངས་རང་ལེན་ནོ། །ཉམས་མགུར་ལ་དགའ་བས་མ་ཡེངས་པར་ཉོན་དང་། །སྣང་བ་ནི་གུ་ཡངས་རིག་པ་ནི་ཟང་ཐལ། །ཁྱབ་གདལ་གྱི་ལྟ་བ་ཕྱོགས་མེད་དུ་ཕྱམ་ཕྱམ། །སྒྲིབ་གཡོག་དང་བྲལ་བའི་ཆོས་སྐུ་དང་མཇལ་བྱུང་། །འཇམ་དབྱངས་ལ་དྲིས་ཀྱང་འདི་འདྲ་ཞིག་ལོས་གསུང་། །དབྱངས་ཅན་མས་གོ་ཡང་འཛུམ་པ་ཞིག་འཆོར་སྙམ། །ཆོས་པ་དང་འཇིག་རྟེན་ཐམས་ཅད་ཀྱི་ཁ་ནས། །འཆི་བ་ནི་ཆོས་སྐུ་ཡོང་རྒྱུ་ཞིག་ཡོད་ཟེར། །ང་རང་ལ་གར་གནས་ཆོས་སྐུ་ཡི་ཕོ་ཕྲང་། །ཕྱིན་ཆད་ཚོ་ཡོང་རྒྱུའི་རེ་བ་དང་བྲལ་སོང་། །ད་ལྟ་རང་ཤི་རུང་འགྱོད་པ་ཞིག་མི་སྣང་། །ཕྱོགས་མེད་ཀྱི་རྒྱལ་ཁམས་གང་ལ་རང་སོང་ཡང་། །སྣང་སོ་ནི་མདའ་ལས་བདེ་མོ་རང་བྱུང་སོང་། །གང་ལ་ཡང་ཆགས་ཞེན་སྤུ་ཙམ་743

ཞིག་མི་སྣང་། །གང་གིས་ཀྱང་སེམས་ཁུར་བྱེད་རྒྱུ་ཞིག་མི་འདུག །གུ་ཡངས་ཀྱི་ཡན་པ་བློ་བདེ་ངས་སྐྱིད་པ། །བདེ་སྟོང་གི་རོ་ཡིས་གཏིང་ནས་རང་མྱོས་ཚེ། །ཉམ་ཐག་གི་འགྲོ་ལ་སྙིང་རྗེ་ཞིག་སྐྱེས་སོང་། །ཐམས་ཅད་ལ་འདི་འདྲའི་སྐྱིད་པོ་རང་ཤོག་ཅིག །རྣལ་འབྱོར་པའི་ཉམས་ལ་འགྲིབ་རྒྱུ་ཞིག་མི་འདུག །འདི་འདྲ་ཡི་མགུར་ལ་ཚར་རྒྱུ་ཡང་མི་སྣང་། །ད་དུང་ཡང་མ་ཤི་ཚེ་རིང་འདྲ་བྱུང་ན། །འདི་འདྲ་ཡི་ཉམས་དབྱངས་སྣ་ཚོགས་པ་ལེན་བཞིན། །དབུས་གཙང་གི་ཕྱོགས་སུ་ཡར་ཡར་ལ་ཆས་ཡོང་། །ང་བཞིན་དུ་བྱེད་པའི་རྣལ་འབྱོར་འདྲ་ཡོད་ན། །བདེ་སྐྱིད་ཀྱི་ཉི་མ་ནང་ནས་རང་འཆར་ངེས། །ཞེས་ཉམས་མགུར་ཁུ་བྱུག་སྔོན་མོའི་སྐད་སྙན་ཞེས་བྱ་བ་འདི་ཡང་སྣང་སོ་མདའ་ལས་བདེ་ཞིང་ཆགས་མེད་རླུང་ལྟར་འཕྱོ་བའི་རྣལ་འབྱོར་ཞབས་དཀར་བས་ཉིན་་་་་ཞིག་ཉསས་ལ་ཤར་བ་ལྟར་བྲིས་ནས་བཀྲ་ཤིས་འཁྱིལ་ནས་ཕུལ་བའོ། །744

འདུན་མ་ལེགས་པའི་མགུར་དབྱངས་གདངས་སྙན་པི་ཝང་གླིང་བུ་ཞེས་བྱ་བ་བཞུགས་སོ། །བྱིན་རླབས་དངོས་གྲུབ་ཆར་བཞིན་འབེབས་མཛད་པའི། །སྐྱབས་མགོན་ཡིད་བཞིན་ནོར་བུར་གསོལ་བ་འདེབས། །བདག་དང་སློབ་མ་ཡོན་བདག་ཐམས་ཅད་ལ། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །དང་པོ་ཆུང་དུས་ཆོས་ལ་དད་པ་སྐྱེས། །བར་དུ་གཞོན་དུས་ལྷ་ཆོས་བྱེད་འདོད་དྲན། །ཐ་མ་ཡུལ་སྤངས་བླ་མའི་ཞབས་དྲུང་བསྙེགས། །ཚུལ་འདི་བསམས་ན་འདུན་མ་ལེགས་ནས་གདའ། །དང་པོ་བླ་མ་བསྟེན་ནས་ཐོས་བསམ་བྱས། །བར་དུ་རི་ཁྲོད་དཔེན་པར་རྩེ་གཅིག་བསྒོམས། །ཐ་མ་ཉམས་རྟོགས་ཡོན་ཏན་གཏེར་ཁ་བརྡོལ། །ཚུལ་འདི་བསམས་ན་འདུན་མ་ལེགས་ནས་གདའ། །དང་པོ་མངའ་རིས་སྐོར་གསུམ་འགྲོ་དོན་འགྲུབ། །བར་དུ་དབུས་གཙང་རུ་བཞིའི་འགྲོ་དོན་འགྲུབ། །ཐ་མ་མདོ་ཁམས་སྒང་གསུམ་འགྲོ་དོན་འགྲུབ། །ཚུལ་འདི་བསམས་ན་འདུན་མ་ལེགས་ནས་གདའ། །དང་པོ་ཐོས་745

བསམ་བྱེད་པའི་སློབ་མ་མང་། །བར་དུ་ཉམས་ལེན་བྱེད་མཁན་སློབ་མ་མང་། །ཐ་མ་འགྲོ་དོན་བྱེད་མཁན་སློབ་མ་མང་། །ཚུལ་འདི་བསམས་ན་འདུན་མ་ལེགས་ནས་གདའ། །དང་པོ་མཐུན་རྐྱེན་སྦྱོར་བའི་ཡོན་བདག་མང་། །བར་དུ་ཅི་གསུང་བསྒྲུབ་པའི་ཡོན་བདག་མང་། །ཐ་མ་བསྟན་འགྲོར་ཕན་པའི་ཡོན་བདག་མང། །ཚུལ་འདི་བསམས་ན་འདུན་མ་ལེགས་ནས་གདའ། །བླ་མ་སློབ་མ་ཡོན་བདག་ཐམས་ཅད་ཀྱིས། །ཚེ་འདིར་ཐོག་མཐའ་བར་གསུམ་གང་ལ་ཡང་། །ཆོས་ལྡན་བྱ་བ་རླབས་ཆེན་མང་བོ་བྱས། །ཚུལ་འདི་བསམས་ན་འདུན་མ་ལེགས་ནས་གདའ། །ཕ་རྒན་འདུན་མ་ལེགས་སྙམ་ཤིན་ཏུ་དགའ། །བུ་སློབ་རྣམས་ཀྱང་བླ་མའི་རྣམ་ཐར་སྐྱོངས། །ཡོན་བདག་རྣམས་ཀྱིས་སྡིག་སྤོང་དགེ་སྒྲུབ་གྱིས། །ཀུན་གྱིས་ཐུན་མོང་བསྟན་འགྲོའི་དོན་ཆེན་སྒྲུབས། །ཕྱི་མར་དག་པའི་ཞིང་ནས་མཇལ་བར་ངེས། །རྣལ་འབྱོར་བདག་གི་བྱ་བ་ཚར་ནས་གདའ། །ཤི་ཡང་ཁ་ཆེམས་འཇོག་རྒྱུ་འདིའི་ལྷག་མེད། །ཐོས་ཚད་ཐམས་ཅད་བདེ་ཞིང་སྐྱིད་པར་ཤོག །ཅེས་འདུན་མ་ལེགས་པའི་མགུར་དབྱངས་གདངས་སྙན་པི་ཝང་གླིང་བུ་ཞེས་བྱ་བ་འདི་ནི་སྔར་གྱི་བྱ་བ་བྱས་ཚུལ་རྣམས་ལ་བསམས་ནས། ཉིན་ཞིག་སེམས་ལ་ཤར་བ་ལྟར་བྲིས་ནས་དབེན་གནས་ཉམས་དགའ་རིག་པ་དྭངས་པའི་བཀྲ་ཤིས་འཁྱིལ་བ་ནས་ཕུལ་བའོ། །746

དམ་ཆོས་གསེར་འོད་དམ་པའི་རྔ་སྒྲ་ཞེས་བྱ་བ་བཞུགས་སོ། །སངས་རྒྱས(འབྲོམ་རིན་པོ་ཆེའི་གསུང་།) འདྲ་བའི་སྟོན་པ་མེད། །ཆོས་དང་འདྲ་བའི་སྐྱོབ་པ་མེད། །དགེ་འདུན་འདྲ་བའི་ཞིང་ས་མེད། །དེ་ཕྱིར་བདག་གིས་སྐྱབས་སུ་མཆིས། །སྐྱབས་གནས(རྗེ་བཙུན་སྒོལ་མའི་གསུང་།)བླ་མ་དྲན་པར་མཛོད། །ལུས་ནི་ལྷ་ཡི་རང་བཞིན་ལ། །ངག་ནི་བཟླས་བརྗོད་བརྩོན་པར་མཛོད། །འགྲོ་བ་མ་ལུས་ཕ་མར་སྒོམས། །སེམས་ཀྱི་གནས་ལུགས་སྟོང་བར་སྦྱོངས། །སྡིག་པ(སངས་རྒྱས་ཀྱི་གསུང་།)ཅི་ཡང་མི་བྱ་ཞིང་། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །སྲིད་པའི(རྗེ་རིན་པོ་ཆེའི་གསུང་།)སྦྱོར་བས་མི་བསླུ་མེད། །གཅིག་ཏུ་ཕན་པ་དམ་པའི་ཆོས། །བསྟན་དང་མཇལ་བ་ལན་རེ་ཙམ།།དེ་ཕྱིར་དེ་ཡི་དོན་ལ་དགོངས། །ནད(ཇོབོ་རྗེའི་གསུང་།)མེད་པ་ནི་བདེ་བའི་མཆོག །དགའ་བ་སྦྱིན་པ་སྦྱིན་པའི་མཆོག །མྱ་ངན་འདས་པ་བདེ་བའི་མཆོག །བློ་གཏད་ཐུབ་པ་གྲོགས་ཀྱི་མཆོག །སེར་སྣས(རྗེམིལའི་གསུང་།)བསགས་ན་མི་འཕེལ་བ། །མཁའ་འགྲོ་སྤྱི་ཡི་དམ་ཚིག་ཡིན། །བཏང་ན་ཉུང་དུ་747

མི་འགྲོ་བ། །ནོར་ལྷ་སྤྱི་ཡི་དམ་ཚིག་ཡིན། །ཕྱུག་པོ(ས་སྐྱ་པཎ་ཆེན་གྱི་གསུང་།)ལོངས་སྤྱོད་འཕེལ་འདོད་ན། །སྦྱིན་པ་གཏོང་བ་མན་ངག་ཡིན། །ཕོངས་པ་སློང་བ་འདུ་བ་བཞིན། །འབུལ་བར་འདོད་པ་དེ་བས་མང་། །གང་ལ(ནོརབུའི་ཕྲེང་བ་ལས།)ཆགས་པ་སྤང་བྱ་ཞིང་། །ཆགས་པ་མེད་པར་གནས་པར་བྱ། །ཆགས་པས་བདེ་འགྲོའང་མི་ཐོབ་ཅིང་། །ཐར་བའི་སྲོག་ཀྱང་གཅོད་པར་བྱེད། །གེ(གླང་རུ་ཐང་བའི་གསུང་།)དང་རྒྱལ་ཁ་གཞན་ལ་བྱིན། །གྱོང་དང་ཕམ་ཁ་རང་གིས་ལོངས། །དམ་ཆོས་ཇི་འདྲའི་ཞལ་ཕྱེ་ནས། །བལྟས་རུང་འདི་མིན་གོ་རྒྱུ་མེད། །སེམས(ཞབས་དཀར་བས།)ལ་ཕན་པའི་ཆོས་ཤིག་ལ། །བློ་སྦྱོང་རྣམས་ལས་ཟབ་པ་མེད། །བྱམས་དང་སྙིང་རྗེ་བྱང་ཆུབ་སེམས། །ཀུན་གྱིས་ཡི་དམ་ལྷ་བཞིན་སྒོམས། །རྣ་བར་སྙན་པའི་གཏམ་ཞིག་ལ། །བྱམས་དང་སྙིང་རྗེའི་སྒྲ་དབྱངས་ལས། །ལྷག་པའི་གཏམ་སྙན་གཞན་ན་མེད། །གཏམ་འདི་མ་ཎི་བཞིན་དུ་བགྲོངས། །བྱང་ཆུབ(ཡོངས་གྲགས་སྒོན་ལམ་ལགས།)སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེ་གྱུར་ཅིག །སྐྱེས་པ་ཉམས་པ་མེད་པ་དང་། །གོང་ནས་གོང་དུ་འཕེལ་བར་ཤོག །ཅེས་དམ་ཆོས་གསེར་འོད་དམ་པའི་རྔ་སྒྲ་ཞེས་བྱ་བ་འདི་ནི་བྱེན་རླབས་ཆེ་བའི་ཁྱད་བྱས་རང་བཟོ་མ་ཡིན་པར་དམ་པ་གོང་མའི་གསུང་ཁ་ཤས་ཕྱོགས་གཅིག་ཏུ་བསྡུས་ནས། ཞབས་དཀར་བས་དབེན་གནས་ཉམས་དགའ་བཀྲ་ཤིས་འཁྱིལ་བ་ནས་ཕུལ་བའོ། །748

རྒྱལ་བ་ཡབ་སྲས་ལ་ཕུལ་བའི་ཞུ་ཤོག་རབ་དཀར་གོས་བཟང་ཞེས་བྱ་བ་བཞུགས་སོ། །སྐྱེ་མེད་ཆོས་སྐུའི་ལྷ་ལམ་ཡངས་པ་ནས། །འགག་མེད་གཟུགས་སྐུའི་རྟ་བདུན་དབང་བོ་ཤར། །གདུལ་བྱ་གླིང་བཞི་ཡོངས་ལ་དབང་བསྒྱུར་བའི། །སྐྱབས་མགོན་ཉི་མ་གཞོན་ནུའི་ཞབས་དྲུང་དུ། །ཚུལ་ཁྲིམས་རྩ་བ་བརྟན་ཅིང་ཕན་སེམས་ཀྱི། །འདབ་རྒྱས་རྣལ་འབྱོར་པདྨ་དཀར་བོ་ཡིས། །སོར་བཅུའི་་འདབ་མ་སྤྱི་བོའི་ཟེའུ་འབྲུར་ཕྱོགས། །ཞུ་ཚིག་དྲི་ཞིམ་ཅུང་ཟད་ཙམ་ཞིག་སྤྲོ།།མགོན་ཁྱོད་གཟུགས་སྐུ་ཉི་མ་གཞོན་ནུ་ལ། །མི་མཐུན་སྒྲ་གཅན་འཚེ་བ་རིང་ནས་དབེན། །ཐུགས་རྗེའི་འོད་ཟེར་ཕྱོགས་རིས་མེད་པར་སྤྲོས། །ཐུབ་བསྟན་པདྨའི་ཚལ་རྣམས་བཞད་པ་མཚར། །དེ་ཚེ་གཏམ་སྙན་དབྱར་གྱི་རྔ་བོ་ཆེ། །ཕྱོགས་ཀུན་ལྡིར་བ་ལན་མང་ཐོས་པའི་མོད། །བདག་བློའི་གར་མཁན་གཞོན་ནུ་དབང་མེད་དུ། །དད་གུས་དགའ་སྤྲོའི་གར་གྱིས་བྲེལ་བ་བྱུང་། །བདག་ལུས་ཉམ་ཆུང་མགྲོན་ཁང་ཧྲུལ་བོ་ལ། །ལོ་ཟླ་ཉིན་ཞག་749

ཐིགས་པས་བརྡུངས་ན་ཡང་། །ན་འཆིའི་ཆར་རླུང་དྲག་པོས་མ་བསྒྱེལ་པར། །རྣམ་ཤེས་མགྲོན་པོ་སྐབས་རེ་འཁོར་བཞིན་མཆིས། །སྐྱབས་མགོན་ཁྱེད་ནི་ཚེ་དཔག་མེད་པ་ལྟར། །མྱ་ངན་འདའ་ཚུལ་ཙམ་ཡང་མི་སྟོན་པར། །བསྐལ་པ་ཁྲི་ཕྲག་འབུམ་ཕྲག་མང་བོའི་བར། །བཞུགས་ནས་ཆོས་ཀྱི་འཁོར་ལོ་བསྐོར་བར་བསྐུལ། །བདག་ཅག་གདུལ་བྱ་བྱང་ཆུབ་མ་ཐོབ་བར ཚེ་རབས་ཀུན་ཏུ་འབྲལ་མེད་རྗེས་འཛིན་ཅིང་། །བྱང་ཆུབ་ཐོབ་ཀྱང་རིགས་ཀྱི་བདག་པོ་རུ། །བཞུགས་ནས་འབྲལ་བ་མེད་པར་བྱིན་གྱིས་རློབས། །ད་དུང་མ་ཤི་ཚེ་རིང་བྱུང་གྱུར་ན། །གསེར་ཞལ་མཇལ་ཕྱིར་དབུས་སུ་ཡོང་དགོས་སྙམ། །གཞི་དང་ལམ་བར་གང་དུའང་གེགས་མེད་པར། །བདེ་བར་མྱུར་དུ་སླེབ་པའི་སྐྱབས་འཇུག་ཞུ། །དེ་ལྟར་སྐྱབས་འཇུག་ཞུས་པའི་དགེ་བའི་མཐུས། །ཚེ་འདིར་ཅི་བསམ་ཆོས་བཞིན་འགྲུབ་པ་དང་། །ཕྱི་མར་བདེ་བ་ཅན་གྱེ་ཞིང་སྐྱེས་ནས། །འོད་དཔག་མེད་མགོན་འཁོར་བཅས་མཇལ་བར་ཤོག །ཅེས་དངུལ་རྡོ་ཚད་ལྷ་རྫས་བཅས་རྒྱལ་བ་རིན་པོ་ཆེ་ལ་ཕུལ་བའོ། །ངེས་འབྱུང་བྱང་སེམས་ཡང་དག་ལྟ་བ་ཡི། །རྩ་བ་བརྟན་ཅིང་རིམ་གཉིས་ཡལ་འདབ་རྒྱས། །ཉམས་རྟོགས་མེ་ཏོག་འབྲས་བུ་བརྗིད་ཆགས་པའི། །སྐྱབས་མགོན་དཔག་བསམ་ལྗོན་པའི་ཞབས་དྲུང་དུ། །མགོན་ཁྱོད་ཐུགས་རྗེའི་ཡལ་འདབ་གྲིབ་བསིལ་750

དུ། །ཆུད་པའི་རྣལ་འབྱོར་ལྷ་བུ་རྒན་པ་ཡིས། །ལག་གཉིས་ཐལ་མོ་སྤྱི་བོའི་གཙུག་ཏུ་སྦྱར། །ལྷ་ཕྱག་དང་བཅས་གསོལ་བ་འདེབས་འབྲས་ནི། །མགོན་ཁྱོད་གཟུགས་སྐུ་དཔག་བསམ་ལྗོན་ཤིང་ལ། །མི་མཐུན་ལྷ་མིན་ཉེར་འཚེ་རིང་ནས་དབེན། །བྱམས་བརྩེ་བྱང་ཆུབ་སེམས་ཀྱི་གྲིབ་བསིལ་ལ། །གདུལ་བྱ་ལྷ་ཕྲུག་སྟོང་ཕྲག་མང་བོ་འཁོད། །བསྟོད་སྔགས་སྙན་པའི་བ་དན་ཕྱོགས་ཀུན་གཡོ། །དེ་ཉིད་སྒྲ་འཛིན་དབང་བོར་སོན་མ་ཐག །རབ་དགའི་ས་ཐོབ་ལྟ་བུའི་དགའ་སྤྲོ་གཉིས། །སེམས་ཁོང་དོག་པོར་མི་ཤོང་ཙམ་ཞིག་བྱུང་། །ཕྲན་ཆུང་སྒྱུ་ལུས་མེ་ཏོག་རྙིངས་ན་ཡང་། །ན་འཆི་གྲང་རེག་བ་མོས་མ་མནར་བར། །ཕན་སེམས་དྲི་ངད་ཕྱོགས་ཀུན་འཐུལ་བཞིན་དུ། །རྣམ་ཤེས་སྦྲང་མས་མ་བཏང་ཙམ་དུ་མཆིས། །མགོན་ཁྱོད་ཚེ་མཐའ་ཡས་པ་ཇི་བཞིན་དུ། །བསྐལ་པ་བྱེ་བ་བརྒྱ་སྟོང་མང་བོའི་བར། །གདུལ་བྱའི་དོན་དུ་ཞབས་པད་བརྟན་དགོས་ཞེས། །མྱ་ངན་མི་འདའ་བཞུགས་པར་གསོལ་བ་འདེབས། །ཕན་བདེའི་འབྱུང་གནས་རྒྱལ་བསྟན་རིན་པོ་ཆེ། །ཕྱོགས་དུས་ཀུན་ཏུ་དར་ཞིང་རྒྱས་པའི་ཕྱིར། །རིས་མེད་འགྲོ་ལ་མདོ་སྔགས་ཟུང་འབྲེལ་གྱིས། །ཟབ་རྒྱའི་ཆོས་ཀྱི་འཁོར་ལོ་བསྐོར་བར་བསྐུལ། །བདག་ཅག་རྣམས་ཀྱང་བྱང་ཆུབ་མ་ཐོབ་བར། །ཚེ་རབས་ཀུན་ཏུ་འབྲེལ་མེད་རྗེས་སུ་ཟུངས། །བྱང་ཆུབ་751

ཐོབ་ཀྱང་སྤྱི་བོའི་གཙུག་རྒྱན་དུ། །ནམ་ཡང་འབྲལ་བ་མེད་པར་བཞུགས་སུ་གསོལ། །དེ་ལྟར་སྐྱབས་འཇུག་ཞུས་པའི་ཡིག་ཆུང་ལ། །ཐུགས་རྗེའི་སྤྱན་གྱིས་ཡུད་ཙམ་གཟིགས་པའི་རྟེན། །རིན་ཆེན་ལྷ་རྫས་དང་བཅས་ཕུལ་བའི་མཐུས། །ཚེ་རབས་ཀུན་ཏུ་རྗེས་སུ་འཛིན་གྱུར་ཅིག །ཅེས་དངུལ་རྡོ་ཚད་ལྷ་རྫས་བཅས་པཎ་ཆེན་རིན་པོ་ཆེ་ལ་ཕུལ་བའོ། ། ་ ་752

སྐྱོ་མགུར་པི་ཝང་རྒྱུད་མང་བཞུགས་སོ། །ན་མོ་གུ་རུ། ཐུགས་དགོངས་ནམ་མཁའ་ལ་ས་ཡངས་ཤིང་། །ཐུགས་རྗེ་ཉི་མ་ལས་ཆེ་བའི། །སྐྱབས་གཅིག་དྲིན་ཅན་གྱི་བླ་མ། །འབྲལ་མེད་སྙིང་དབུས་སུ་བཞུགས་ཤིག །བླ་མ་བདེ་གཤེགས་དེ་དྲན་བཞིན། །འཁོར་བའི་ཆོས་ཉིད་ལ་བསམས་ཚེ། །སྐྱོ་བ་རང་ཤུགས་ཀྱིས་སྐྱེས་ནས། །སྐྱོ་མགུར་འདི་འདྲ་ཞིག་ཐལ་སོང་།།སྐྱེས་པ་འཆི་བ་ཚོ་མཐོང་བས། །ལུས་ལ་གཅེས་འཛིན་འདྲ་བྱས་རུང་། །ཐ་མ་འདི་འདྲ་རང་ལོས་ཡིན། །བསམས་པས་སྐྱོ་བ་རང་སྐྱེས་སོང་། །འདུས་པ་འབྲལ་བ་ཚོ་མཐོང་བས། །ཕ་མ་ཉེ་འབྲེལ་འདྲ་འཛོམས་རུང་། །ཐ་མ་འདི་འདྲ་རང་ལོས་ཡིན། །བསམས་པས་སྐྱོ་བ་རང་སྐྱེས་སོང་། །བསགས་པ་འཛད་པ་ཚོ་མཐོང་བས། །ནོར་རྫས་མང་བོ་འདྲ་བསགས་རུང་།།ཐ་མ་འདི་འདྲ་རང་ལོས་ཡིན། །བསམས་པས་སྐྱོ་བ་རང་སྐྱེས་སོང་། །མཐོན་པོ་ལྷུང་བ་ཚོ་མཐོང་བས། །གོ་ས་མཐོན་པོ་འདྲར་སླེབས་རུང་། །ཐ་མ་འདི་འདྲ་རང་ལོས་ཡིན། །བསམས་པས་སྐྱོ་བ་རང་སྐྱེས་སོང་། །བརྩིགས་པ་འཇིག་པ་ཚོ་མཐོང་བས། །ས་མཁར་མཐོན་པོ་འདྲ་་ 753

སྙེབརྩིགས་རུང་། །ཐ་མ་འདི་འདྲ་རང་ལོས་ཡིན། །བསམས་པས་སྐྱོ་བ་རང་སྐྱེས་སོང་། །ཐམས་ཅད་མི་རྟག་པ་མཐོང་བས མི་ནོར་ཟས་གསུམ་འདྲ་འཛོམས་རུང་། །ཐ་མ་འདི་འདྲ་རང་ལོས་ཡིན། །བསམས་པས་སྐྱོ་བ་རང་སྒྱེས་སོང་། །དབུས་གཙང་དག་ཞིང་དུ་ཆས་ཡོང་། །ཡོང་རྒྱུའི་སྐལ་བ་འདྲ་མེད་ན། །ཕྱི་མ་དག་ཞིང་ནས་མཇལ་བའི།།རྣམ་དག་སྨོན་ལམ་ཞིག་འདེབས་སོ། །གྲོང་བའི་སྡུག་བསྔལ་ཚོ་མཐོང་བས། །ཁྱེམ་བདག་བཟའ་དཔོ་ན་འདྲ་བྱས་ཀྱང་། །ནམ་ཞིག་འདི་ལྟར་དུ་སྡུག་སྙམ། །ཁྱིམ་ཐབ་བྱེད་འདོད་ཅིག་མི་སྣང་། །བླ་མའི་དཀའ་ལས་ཚོ་མཐོང་བས། །དགོན་ངན་བླ་མ་འདྲ་བྱས་ཀྱང་། །ནམ་ཞིག་འདི་ལྟར་དུ་དཀའ་སྙམ། །བླ་མ་བྱེད་འདོད་ཅིག་མི་སྣང་། །དཔོན་པོའི་འོ་རྒྱལ་ཚོ་མཐོང་བས། །སྡེ་ངན་དཔོན་པོ་འདྲ་བྱས་ཀྱང་། །ནམ་ཞིག་འདི་ལྟར་དུ་འགྲོ་སྙམ། །དཔོན་པོ་བྱེད་འདོད་ཅིག་མི་སྣང་། །རྒན་མོ་ལོ་ལོན་ཚོ་མཐོང་བས། །ཆུང་མ་གཞོན་ནུ་འདྲ་བླངས་ཀྱང་། །ནམ་ཞིག་འདི་ལྟར་དུ་རྒས་སྙམ། །ཆུང་མ་ལེན་འདོད་ཅིག་མི་སྣང་། །གོན་པ་ཧྲལ་ཧྲུལ་ཚོ་མཐོང་བས། །གོས་ཆེན་ཡག་པོ་འདྲ་གོན་ཀྱང་། །ནམ་ཞིག་འདི་ལྟར་དུ་འཛད་སྙམ།།གོས་བཟང་གྱོན་འདོད་ཅིག་མི་སྣང་། །མི་གཙང་དོར་བ་ཚོ་མཐོང་བས། །ཁ་ཟས་ཞིམ་པོ་འདྲ་ཟོས་ཀྱང་།།ནམ་ཞིག་འདི་ལྟར་754

དུ་འགྱུར་སྙམ། །ཞིམ་པོ་ཟ་འདོད་ཅིག་མི་སྣང་། །དབུས་གཙང་དག་ཞིང་དུ་ཆས་ཡོང་། །ཡོང་རྒྱུའི་སྐལ་བ་འདྲ་མེད་ན། །ཕྱི་མར་དག་ཞིང་ནས་མཇལ་བའི། །རྣམ་དག་སྨོན་ལམ་ཞིག་འདེབས་སོ།།དགུང་སྔོན་མཐོན་པོ་ན་གནས་པའི། །འོད་གསལ་ཉི་ཟླ་གཉིས་མཐོང་བས། །དབུས་གཙང་དག་ཞིང་ན་བཞུགས་པའི། །རྒྱལ་བ་ཡབ་སྲས་གཉིས་དྲན་བྱུང་། །ན་བུན་དངུལ་མདོག་གིས་བསྐོར་པའི། །སྤང་རི་མཐོན་པོ་ཚོ་མཐོང་བས། །དད་ཅན་མང་བོ་ཡིས་བསྐོར་པའི། །ལྷ་ལྡན་བསམ་ཡས་ཚོ་དྲན་བྱུང་། །འབྲོག་པའི་རི་ཀླུང་ན་གནས་པའི། །གཡང་ལུག་བརྒྱ་སྟོང་ཀུན་མཐོང་བས། །དབུས་གཙང་ཡུལ་ཕྱོགས་ན་གནས་པའི། །དགོན་ཆེན་མང་བོ་ཚོ་དྲན་བྱུང་། །ཕྱོགས་འདིའི་ཡར་མར་ན་ཡོད་པའི།།སློབ་མ་ཡོན་བདག་ཚོ་མཐོང་བས། །དབུས་གཙང་མངའ་རིས་ན་གནས་པའི། །གྲྭ་སློབ་ཡོན་བདག་ཚོ་དྲན་བྱུང་། །ཚེ་འདས་དྲིན་ཅན་ཚོ་དྲན་པས།།སྐྱོ་ཤས་སྙིང་རླུང་འདྲ་ལངས་སོང་།།བླ་མ་བདེ་གཤེགས་དེ་དྲན་པས། །མིག་ནས་མཆི་མ་ཞིག་ལྷུང་ཐལ། །འདི་དང་འདི་འདྲ་ཡི་ཚུལ་ལ། །བསམ་བློ་ཞིབ་ཏུ་རང་བཏང་ཚེ། །སྐྱོ་བ་རང་ཤུགས་ཀྱིས་སྐྱེས་ནས། །གང་ལ་ཆགས་རྒྱུ་ཞིག་མི་སྣང་། །དབུས་གཙང་དག་ཞིང་དུ་ཆས་ཡོང་། །ཡོང་རྒྱུའི་སྐལ་བ་འདྲ་མེད་ན། །ཕྱི་མར་དག་ཞིང་ནས་མཇལ་བའི། །རྣམ་དག་སྨོན་ལམ་755

ཞིག་འདེབས་སོ། །ཞེས་སྐྱོ་མགུར་པི་ཝང་རྒྱུད་མང་ཞེས་བྱ་བ་འདི་ཡང་ཉིན་ཞིག་སེམས་ལ་ཤར་བ་ལྟར་བྲིས་ནས། དབུས་གཙང་མངའ་རིས་ཕྱོགས་ཀྱི་སློབ་མ་ཡོན་བདག་རྣམས་ལ་ཕུལ་བའོ །

མན་ངག་གསེར་གྱི་ཐུར་མ་ཞེས་བྱ་བ་བཞུགས་སོ། །ན་མོ་གུ་རུ། རྣམ་པར་མི་རྟོག་པའི་ཡེ་ཤེས་ཆེན་པོ། ཡིད་ལ་མི་བྱེད་པའི་ཕྱག་རྒྱ་ཆེན་པོ། བདེ་གསལ་མི་རྟོག་པའི་ཏིང་འཛིན་ཆེན་པོའི་རོས་གཏིང་ནས་མྱོས་ཤིང་འཁོར་འདས་ཟིལ་གྱེས་་་་་་་་གནོན་པའི་ལྟ་སྟངས་ཅན། ཞབས་དཀར་མིག་པོ་ཆེས། ལོང་བ་མིག་ཕྱེ་བ་ལྟ་བུའི་མན་ངག་སྟོན་པས། བསྐལ་བརྒྱར་བསོད་ནམས་བསགས་པའི་འབྲས་བུ་ཅན་ལས་དང་སྐལ་བར་ལྡན་པའི་སློབ་མ་ཀུན་གྱིས་བྱིང་རྨུགས་གཉིད་གསུམ་རྣམ་རྟོག་འཕྲོ་རྒོད་་་་ཐམས་ཅད་ཡུལ་ཐོན་ལ་མ་ཡེངས་པར་ས་ལེར་ཉོན་ཅིག དེ་ཡང་གནས་ལུགས་ཀྱི་དོན་ལ་མཉམ་པར་བཞག་ནས། ཚེ་འདིར་ཉོན་མོངས་པའི་དགྲ་ཐམས་ཅད་ཆམ་ལ་ཕབ་ནས། ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་འདོད་པས། ཚེ་འདིའི་བྱ་བ་ཐམས་ཅད་བློས་བཏང་ནས་གང་ལ་ཡང་ཆགས་པ་དང་་་་་་ཞེན་པ་མེད་པར། རི་ཁྲོད་དབེན་པར་དཀོར་གྲིབ་ལ་འཛེམས་ཤིང་། ཁྲུས་དང་གཙང་སྦྲ་བྱས། བླ་མ་ལ་གསོལ་བ་བཏབ།ཐུགས་ཡིད་གཅིག་ཏུ་བསྲེས། རིག་པ་ཁ་ཡན་དུ་གློད། ལུས་དྲང་757

བོར་བསྲང་། མིག་གི་ལྟ་སྟངས་གཟེངས་བསྟོད། ཤེས་པ་ཧུར་ཕྱུང་། དབང་བོ་ལ་མདངས་ཐོན། སང་ངེ་ཡེ་རེ་སྒོམས་དང་། ལྟ་བ་ལ་བོགས་ཐོན་ནས། རྟོགས་པ་ནམ་མཁའ་དང་མཉམ། མ་བསྒྲུབས་པའི་ལྷ་ཞལ་མཐོང་། མངོན་ཤེས་དང་རྫུ་འཕྲུལ་ཡོང་།དགྲ་གཉེན་ལ་ཁྱད་པར་མེད། བྱམས་སྙིང་རྗེ་བྱང་ཆུབ་སེམས་ཀྱི་གཏེར་ཁ་བརྡོལ་ནས། རང་གཞན་གྱི་དོན་གཉིས་ལྷུན་གྱིས་འགྲུབ་པར་འགྱུར་བས་ཀུན་གྱིས་བསྒོམ་པ་ལ་བརྩོན་པར་མཛོད་ཅིག །སྨྲས་པ། ཐུགས་དགོངས་ཟབ་མོ་ནམ་མཁའི་མཐའ་དང་མཉམ། །ཅིར་ཡང་ས་ལེར་གཟིགས་པ་ཐམས་ཅད་མཆོད། །ཡེ་ཤེས་སྤྱན་གྱིས་འཁོར་འདས་ཆོས་རྣམས་ཀུན། །མ་འདྲེས་ས་ལེར་གཟིགས་པར་བྱིན་གྱིས་རློབས། །རྟོགས་པ་ནམ་མཁའི་ཁྱོན་ལྟར་རབ་ཡངས་པའི། །རྣལ་འབྱོར་ཉམས་ལ་ཤར་བའི་གླུ་དབྱངས་ལེན། །སེམས་ཉིད་མཁའ་ལྟར་ཡངས་ཤིང་ཉི་ལྟར་གསལ། །ཤེལ་ལྟར་དྭངས་འདོད་སྐལ་བཟང་རྣམས་ཀྱིས་ཉོན། །ཆོས་ཀུན་རྩ་བ་དོན་དམ་བྱང་ཆུབ་སེམས། །སྟོང་གསལ་འཛིན་མེད་ཟང་ཐལ་ཁྱབ་གདལ་ལེ། །རི་རབ་རྩེ་ནས་མཁའ་ལ་བལྟས་པ་ལྟར། །མཐའ་དང་དབུས་མེད་གུ་ཡངས་སང་ངེར་གནས། །ཕྱི་ཡི་རྒྱ་མཚོའི་མཐའ་ལ་བལྟས་པ་ལྟར། །ཤིན་ཏུ་གཏིང་ཟབ་ཕྱོགས་ཀུན་མེར་རེ་758

གནས། །ཤེལ་གྱི་ཁང་པར་བཞུགས་ནས་བལྟས་པ་ལྟར། །ཕྱི་ནང་མེད་པར་ཟང་ངེ་ཐལ་ལེར་གནས། །སྟོན་གནམ་གཡའ་དག་པ་ལ་བལྟས་པ་ལྟར། །ཤིན་ཏུ་གསལ་ཞིང་དྭངས་ལ་སྒྲིབ་མེད་གནས། །རླུང་མེད་བར་སྣང་ཁམས་ལ་བལྟས་པ་ལྟར། །བྱེང་རྨུགས་འཕྲོ་རྒོད་ཀུན་བྲལ་རྗེན་ནེ་གནས། །གསལ་ཞིང་དྭངས་ལ་རྣམ་པར་མི་རྟོག་པའི། །མཉམ་བཞག་ནམ་མཁའ་ལྟ་བུའི་ངང་ཉིད་ལས། །སྲིད་པའི་རྩེ་ནས་དམྱལ་བ་ཡན་ཆད་ཀྱི། །སྣང་བའི་དངོས་པོ་སྤུ་ཡི་རྩེ་མོ་ཙམ། །ཡན་ཆད་ལག་པའི་མཐིལ་དུ་སྐྱུ་རུ་ར། །རློན་པ་བཞག་ནས་མིག་གིས་བལྟས་པ་ལྟར། །ཅི་ཡང་ས་ལེ་སང་ངེ་གཟིགས་རག་གི །བར་དུ་གནས་ལུགས་ངང་ལ་འཇོག་ནུས་ན། །རྣམ་པ་ཐམས་ཅད་མཁྱེན་པའི་གོ་འཕང་བརྙེས། །དེ་དུས་འཁོར་འདས་ལྟད་མོ་སྣ་ཚོགས་མཐོང་། །མཐོང་ཚེ་མ་གྱུར་སེམས་ཅན་ཐམས་ཅད་དང་། །བཅོས་མ་མིན་པའི་སྙིང་རྗེ་ཆེན་པོ་སྐྱེ། །སྙིང་རྗེ་ཆེ་བས་ཉེ་རིང་ཆགས་སྡང་མེད། །ཆགས་སྡང་མེད་པའི་འགྲོ་དོན་འགྲུབ་པར་འགྱུར། །གླུ་འདི་ཐོས་ཚད་དགའ་བཞིན་སྤྲོ་བཞིན་དུ། །གནས་ལུགས་ངང་ལ་མཉམ་པར་འཇོག་པར་སྨོན། །མཉམ་པར་བཞག་པས་སྒྲིབ་གཉིས་ཀུན་དག་ནས། །སྤྱན་དང་མངོན་ཤེས་ཛུ་འཕྲུལ་འཆར་བར་ཤོག །བླ་མའི་རྒྱུད་ལ་ཤར་བའི་ཉམས་རྟོགས་ཀུན། །སློབ་མའི་སེམས་ལ་འཆར་བའི་བཀྲ་ཤིས་759

ཤོག །ཅེས་བླ་མའི་མན་ངག་གསེར་གྱི་ཐུར་མ་ཞེས་བྱ་བ་འདི་ཡང་ཉིན་ཞིག་ཉམས་ལ་ཤར་ཚེ་སློབ་མ་རྣམས་ལ་ཕན་ཕྱིར་ཞབས་དཀར་བས་ཡི་གེར་བྲིས་ནས་ཕུལ་བའོ། །འདིས་ཀྱང་ཀུན་ལ་ཕན་ཐོགས་པར་གྱུར་ཅིག །ཕྱོགས་བཅུ་ཡི་ཞིང་གི་སངས་རྒྱས་རྣམས། །ཕྱོགས་གང་དུ་འགྲོ་ཡང་ཐུགས་རྗེས་གཟིགས། །ཕྱོགས་ཕྱོགས་ན་གནས་པའི་དཔོན་སློབ་རྣམས། །ཕྱོགས་གཅིག་ཏུ་འཛོམ་པར་བྱིན་གྱིས་རློབས། །ཚེ་ལྷ་མཆོག་མགོན་པོ་ཚེ་དཔག་མེད། །ཚེ་བསོད་ནམས་རྒྱས་པའི་དངོས་གྲུབ་སྩོལ། །ཚེ་ཡུན་ཐུང་ནམ་འཆི་ཆ་མེད་རུང་། །ཚེ་རིང་བོ་ཡོང་བའི་སྨོན་ལམ་འདེབས། །དུས་གསུམ་དུ་བསགས་པའི་དགེ་བའི་མཐུས། །དུས་ད་ནས་སངས་རྒྱས་མ་ཐོབ་བར། །དུས་ཡང་ཡང་མཇལ་ཞིང་མཐར་ཐུག་ཏུ། །དུས་ནམ་ཡང་འབྲལ་བ་མེད་པར་ཤོག །རང་ཉིད་མཐོང་ཐོས་དྲན་རེག་ཐམས་ཅད་ཀྱི། །ལུས་ནད་སེམས་ཀྱི་སྡུག་བསྔལ་ཀུན་ཞི་ནས། །ཚེ་འདིར་ལུས་སེམས་བདེ་ཞིང་སྐྱིད་པ་དང་། །ཕྱི་མར་བདེ་བ་ཅན་དུ་སྐྱེ་བར་ཤོག །རང་ཉིད་གར་སོང་ཡུལ་ལ་བཀྲ་ཤིས་ཤིང་། །གང་བསམ་དོན་རྣམས་ཡིད་བཞིན་འགྲུབ་པ་དང་། །གང་དུ་བསྡད་པའི་ནང་ལ་བྱིན་ཆགས་ཤིང་། །གང་ཡོད་ནོར་ལ་གཡང་ཀུན་འཁྱིལ་བར་ཤོག །ཅེས་གང་བསམ་འགྲུབ་པའི་སྨོན་ཚིག་འདི་རྣམས་ཀྱང་དབུས་གཙང་དུ་ཡི་གེ་བསྐུར་པ་ཕལ་ཆེར་གྱི་་་་་་་གཤམ་དུ་བྲིས་ནས་ཕུལ་བའོ།།760

ཞིང་ཕྱོགས་བཅུའི་རྒྱལ་བ་རབ་འབྱམས་རྣམས།།ཐུགས་བརྩེ་བའི་སྤྱན་གྱིས་རྟག་ཏུ་གཟིགས། །སྟོད་དབུས་གཙང་སློབ་མ་སྦྱིན་བདག་ལ། །དུས་ཡང་ཡང་མཇལ་བར་བྱེན་གྱིས་རློབས། །ཚེ་འདི་རུ་ད་དུང་མཇལ་བར་ཤོག །ཚེ་ཕྱི་མའི་ཡུལ་ལའང་མཇལ་བར་ཤོག །ཞལ་བར་དོའི་སྐབས་སུའང་མཇལ་བར་ཤོག །དུས་ཡང་ནས་ཡང་དུ་མཇལ་བར་ཤོག །ཀུན་ཚེ་རིང་ནད་མེད་སྨོན་ལམ་འདེབས། །ཡིད་སྨོན་པ་བཞིན་དུ་འགྲུབ་གྱུར་ཅིག །ཞལ་མཇལ་དུས་དགེ་ལེགས་བཀྲ་ཤིས་ཤོག །བཀྲ་ཤིས་པས་ཕྱོགས་ཀུན་ཁྱབ་གྱུར་ཅིག །ཅེས་དུས་ཡང་ཡང་མཇལ་བའི་སྨོན་ལམ་འདི་ཡང་བྲིས་ནས་ཕུལ་བའོ། །ཇོ་ཤཱཀ་རྣམ་གཉིས་དང་རྒྱལ་བ་ཡབ་སྲས་ཀྱི་གསོལ་འདེབས་སྨོན་ལམ་གསེར་ཕྲེང་རྣམས་ཀྱང་ཕུལ་བ་ཆོས་སྤྱོད་ན་གསལ་ལོ།།ཡང་འབྲོང་ལུང་དབེན་པའི་དགའ་ཚལ་ན་གནས་དུས་ཉིན་གཅིག་ནམ་མཁའ་དག་པ་ལ་ཉི་མ་གསལ་བོ་ཤར། ཕྱོགས་ཕྱོགས་ན་སྤྲིན་དཀར་བོ་འོ་མ་འཕྱུར་བ་བཞིན་ཡར་ལངས་པ་མཐོང་་་་་་བས་རྐྱེན་བྱས། ཆུ་འགོ་གངས་ལ་ཐུག་པ་ལྟ་བུའི་བསྟན་པའི་བདག་པོ་སྟོན་པ་སངས་རྒྱས། སྐྱབས་མགོན་རྒྱལ་བ་ཡབ་སྲས་ཆོས་རྒྱལ་ངག་གི་དབང་བོ་ལ་སོགས་པའི་དངོས་བརྒྱུད་ཀྱི་བླ་མ་རྣམས་རིམ་བཞིན་དུ་དྲན་པའི་ཚེ་ཁྱེའུས་ཕ་མ་འབོད་འདྲའི་གླུ་དབྱངས་འདི་བླངས་སོ། །761

མགོན་ཐུབ་དབང་རྒྱལ་བ་ཡབ་སྲས་དང་། །ཕ་ཆོས་རྒྱལ་ངག་གི་དབང་བོ་སོགས། །ཁོང་རྒྱ་བོད་མཁས་གྲུབ་ཐམས་ཅད་ཀྱི། །རང་གར་བཞུགས་ཞིང་ནས་བདག་ལ་དགོངས། །ཡུལ་རྒྱ་གར་རྡོ་རྗེ་གདན་དབུས་ན། །ཤིང་བྱང་ཆུབ་ལྗོན་པའི་བསིལ་གྲིབ་ན། །སྔོན་སངས་རྒྱས་བཞུགས་ཚུལ་ཡིད་ལ་ཤར། །དུས་ད་ལྟ་བཞུགས་ན་དགའ་བ་ལ། །ང་རྒྱ་གར་ཡུལ་ལ་འགྲོ་སྙིང་འདོད། །ངས་བསམ་ཞིང་སངས་རྒྱས་འཁོར་བཅས་དྲན། །གཞན་མཁས་གྲུབ་མང་བོ་དྲན་ནས་བྱུང་། །དེ་དྲན་པའི་མོད་ལ་དད་པ་སྐྱེས། །དབུས་པོ་ཏ་ལ་ཡི་རྩེ་མོ་ན། །གཙང་བཀྲ་ཤིས་ལྷུན་པོའི་ཕོ་བྲང་ན། །སྔོན་སྐྱབས་མགོན་རྒྱལ་བ་ཡབ་སྲས་བཞུགས། །དུས་ད་ལྟ་བཞུགས་ན་དགའ་བ་ལ། །ང་དབུས་གཙང་ཡུལ་ལ་འགྲོ་སྙིང་འདོད། །ངས་བསམ་ཞིང་རྒྱལ་བ་ཡབ་སྲས་དྲན། །གཞན་བླ་མ་མང་བོ་དྲན་ནས་བྱུང་། །དེ་དྲན་པའི་མོད་ལ་བ་སྤུ་གཡོ། །ས་སོག་ཕྱོགས་ལྷ་ཡུལ་གཉིས་པ་ན། །གུར་དཀར་བོ་ལྷ་ཡི་ཕོ་བྲང་ན། །སྔོན་ཆོས་རྒྱལ་བཞུགས་ཚུལ་ཡིད་ལ་ཤར། །དུས་ད་ལྟ་བཞུགས་ན་དགའ་བ་ལ། །ང་སོག་པོའི་ཡུལ་ལ་འགྲོ་སྙིང་འདོད།།ངས་བསམ་ཞིང་ཆོས་རྒྱལ་ཡུམ་སྲས་དྲན། །གཞན་བློན་འཁོར་གྲོགས་རྣམས་དྲན་ནས་བྱུང་། །དེ་དྲན་པའི་མོད་ལ་མཆི་མ་ཤོར། །ཚེ་འདི་ཕྱི་བར་དོ་གང་དུ་ཡང་།།རྗེ་གཏན་གྱི་སྐྱབས་མགོན་ཁྱེད་རྣམས་ལ། །762

ཞལ་ཡང་ནས་ཡང་དུ་མཇལ་བ་དང་། །གསུང་ཆོས་ཀྱི་བདུད་རྩི་འཐུང་བར་ཤོག །ཞེས་བླངས་ནས་མཆི་མ་བཏང་ཚེ། དེ་ན་འདུག་པའི་གྲྭ་བཙུན་འགའ་རེར་ཀྱང་མིག་ནས་མཆི་མ་ཤོར། བླ་མ་རྣམས་ཀྱི་བྱིན་རླབས་ཀྱིས། དེར་འཚོགས་པ་རྣམས་ཀྱི་རྒྱུད་ལ་བླ་མ་ལ་མོས་གུས། མཆེད་གྲོགས་ལ་བརྩེ་གདུང་། སེམས་ཅན་ལ་སྙིང་རྗེ། ཆོས་ལུགས་ཡོངས་ལ་དག་སྣང་སྐྱེས་པ་འབའ་ཞིག་བྱུང་ངོ་། །ཡང་བཀྲ་ཤིས་འཁྱིལ་བ་ན་མཚམས་ལ་ཡོད་དུས་ཁྱུང་་་་་་་་་་་དགོན་སྤྲུལ་བའི་སྐུས་ཁོ་བོ་ལ་ཕན་པའི་ཞལ་གདམས་ཤིག་་་་་་་་་་གསུང་དགོས་ཞེས་བསྒུལ་ངོར། རྗེ་བཙུན་སྤྱན་སྔ་བའི་གསུང་ལྟར་གནོད་པ་བྱེད་པ་ལ་བཟོད་པ་བསྒོམ་པའི་ཕན་ཡོན་འདི་་་་་་བྱེན།བཟོད་པའི་ཕར་ཕྱིན་རྫོགས་པ་ཡི། །བླ་མ་རྣམས་ལ་གསོལ་བ་འདེབས། །གནོད་པ་བྱེད་པ་ཐམས་ཅད་ལ། །བཟོད་པ་བསྒོམ་པར་བྱེན་གྱིས་རློབས། །ཡོན་ཏན་མཆོག་གྱུར་བཟོད་པ་ནི། །གནོད་བྱེད་མེད་པར་སྐྱེ་མི་སྲིད། །བཟོད་པ་ཉིད་ཀྱིས་ས་ལམ་ཀུན། །བགྲོད་པར་སངས་རྒྱས་ཞལ་གྱིས་བཞེས། །གནོད་བྱེད་རྐྱེན་དང་ཕྲད་པའི་ཚེ། །དབུལ་བོ་གཏེར་དང་ཕྲད་པ་ལྟར། །དགའ་བ་ཆེན་པོ་བསྐྱེད་བྱེད་པ། །དེ་ཡི་བདེ་བ་ཟད་པ་མེད། །མཁས་པ་ཀུན་གྱིས་བསྔགས་པ་དང་། །དཔལ་དང་གཟི་བརྗིད་ཆེར་ལྡན་འགྱུར། །ཚེ་འདི་ཉིད་ལ་མྱུར་བ་རུ། །གོ་འཕང་ཇེ་མཐོ་ཇེ་མཐོར་འགྱུར། །དེ་ལྟར་མཁས་པས་ཤེས་བྱས་ཏེ། །རང་གིས་བུ་བཞིན་763

བསྐྱངས་པས་ཀྱང་། །ཚུར་ལ་གནོད་མང་བྱེད་པ་དང་། །གཞན་ཡང་གཤེ་དང་བརྡེག་པ་དང་། །གཅེས་པའི་ནོར་རྣམས་ཆུད་གཟོན་པའི། །བརྐུས་སམ་མི་རིགས་སློང་བ་འམ། །རང་གི་གཉེན་དང་མཛའ་བཤེས་ལ། །གནོད་པ་བྱེད་ཅིང་རང་ཉིད་ལ། །བསྙེན་བཀུར་བྱ་བར་རིགས་པ་ཡི། །རེ་བ་ཆད་པར་བྱེད་པ་སོགས། །ཡིད་དུ་མི་འོང་ཅི་བྱུང་ཡང་། །བཟོད་པ་བསྒོམ་ལ་འབད་པར་བྱ། །བཟོད་པ་བསྒོམ་པའི་ཆོས་པ་ལ། །རྐྱེན་ངན་ཆོས་ཀྱི་གྲོགས་སུ་འཆར། །གནས་སྐབས་བདེ་ཞིང་སྐྱིད་པ་དང་། །མཐར་ཐུག་སངས་རྒྱས་ཐོབ་པར་འགྱུར། །སྔོན་ཆད་གནོད་པ་བྱས་གྱུར་ཏམ། །བྱེད་དམ་བྱེད་དུ་དོགས་པ་ཡི།།རིགས་ལ་མི་དགའ་མི་བྱེད་པར། །དགའ་བཞིན་བཟོད་པ་བསྒོམ་པར་བྱ། །ཞེས་བྱེན་པས་ཁོང་གིས་ཀྱང་དེ་ལྟར་མཛང་པས་རྐྱེན་ངན་ཐམས་ཅད་གྲོགས་སུ་ཤར་རོ། །ཡང་དགུ་རོང་སྤྲུལ་སྐུས་སེམས་ལ་ཕན་པའི་ཞལ་གདམས་་་་་ཤིག་དགོས་ཞེས་བསྐུལ་ངོར་སྤྱན་སྔ་བའི་གསུང་ལྟར་གཞན་ལ་་་་བསྟོད་པའི་ཕན་ཡོན་འདི་བྱེན།བླ་མ་དཀོན་མཆོག་རིན་ཆེན་ལ། །རབ་ཏུ་གུས་་པས་ཕྱག་བྱས་ནས། །རང་དང་གཞན་ལ་ཕན་པ་ཡི། །ཁ་ཏ་ཚིག་འགའ་བཤད་ཀྱིས་ཉོན། །མདོ་དང་བསྟན་བཅོས་ཐམས་ཅད་ལས། །བདག་བསྟོད་གཞན་སྨོད་འདི་སྨད་ཅིང་། །འདི་དང་ཕྱི་མའི་ཉེས་764

དམིགས་ནི། །དྲག་ཅིང་མི་ཟད་མང་དུ་གསུངས། །མཚོན་གྱི་རྨ་ལ་སོས་དུས་ཡོད། །ཚིག་ངན་རྨ་ལ་སོས་དུས་མེད། །ཁྭ་ཏས་འུག་པར་སྨ་ཕབ་པས། །བསྐལ་པའི་བར་དུ་འགྲས་ལ་ལྟོས། །བྲག་ལ་ཀུ་ཅོ་བཏབ་པ་ན། །དེ་མ་ཐག་ཏུ་ལན་འབྱུང་ལྟར། །འགྲོ་ལ་མི་སྙན་སྨྲས་བྱས་ན། །དེ་མ་ཐག་ཏུ་ལེ་ལན་འབྱུང་། །དེ་བས་བློ་གྲོས་ལྡན་རྣམས་ཀྱིས། །བདག་བསྟོད་གཞན་སྨོད་འདི་སྤོངས་ལ། །གཞན་བསྟོད་བདག་ལ་སྨད་པར་བྱ། །གཞན་ལ་ཇི་ལྟར་བསྟོད་པ་ཙམ། །རང་ལ་འགྲོ་བས་བསྟོད་པར་འགྱུར། །སྙན་པའི་ཚིག་གིས་བསྟོད་པ་ཡིས། །འགྲོ་བ་དགའ་ཞིང་མགུ་བར་འགྱུར། །འགྲོ་བ་དགའ་མགུར་གྱུར་པ་ཡིས། །བདག་ཉིད་མཆོག་ཏུ་དགའ་མགུར་འགྱུར། གཞན་དག་ལ་ནི་བསྟོད་པ་ཡིས། །དེ་ལྟ་བུར་ནི་བདེ་ཐོབ་ན། །མཁས་པ་སུ་ཞིག་དེ་མི་བྱེད། །འཕངས་པའི་ནོར་ནི་གཏོང་མི་དགོས། །ལུས་ཀྱི་སྡུག་བསྔལ་འཁུར་མི་དགོས། །དཀའ་བ་གང་ཡང་འདིར་མེད་ན། །སུ་ཞིག་གཞན་ལ་བསྟོད་མི་བྱེད། །མདོར་ན་ཇི་ལྟར་བདག་བསྟོད་ཅིང་། །གཞན་ལ་སྨད་པ་དེ་ཙམ་དུ། །བདག་ཉིད་སྨད་པའི་མཆོག་ཏུ་འགྱུར། །ཇི་ལྟར་ཇི་ལྟར་བདག་སྨད་ཅིང་། །གཞན་ལ་བསྟོད་པ་དེ་ཙམ་དུ། །བདག་ཉིད་བསྟོད་པའི་ཆོག་ཏུ་འགྱུར། །ཞེས་བྱེན་པའི་ནང་ལྟར་མཛད་པས། གཞན་རྣམས་དགའ་ཞིང་མགུ་བར་གྱུར་ཏེ། སླར་ཡང་མཆོད་བསྟོད་བཀུར་བར་གྱུར་ཏོ།།་ 765

ཡང་དམག་གསར་རྡོ་རྗེ་འཆང་གི་སྲས་མི་བསྐྱོད་རྡོ་རྗེས་ཁོ་བོ་ལ་ཡང་ཞལ་གདམས་ཤིག་དགོས་ཞེས་བསྐུལ་ངོར། སྤྱན་སྔ་བའི་གསུང་ལྟར་དམ་པའི་ཆོས་ལ་བརྩོན་འགྲུས་བྱས་པའི་ཕན་་་་ཡོན་འདི་བྱིན། ་བརྩོན་པས་ཚེ་གཅིག་སངས་རྒྱས་པའི། །བླ་མ་གོང་མ་རྣམས་ལ་འདུད། །ལེ་ལོ་སྙོམ་ལས་ཀུན་སྤངས་ནས། །བརྩོན་འགྲུས་རྩོམ་པར་བྱིན་གྱིས་རློབས། །མཚན་མོ་ཐོག་ཐག་རོ་ཉལ་བྱེད། །ཉིན་མོའི་བཞི་ཆ་བཟའ་བཏུང་བྱེད། །བཞི་ཆ་ལོང་གཏམ་རྣམ་གཡེང་བྱེད། །དགེ་སྦྱོར་གློག་འགྱུ་ཙམ་བྱས་ནས། །གྲུབ་རྟགས་ཡོང་དུ་རེ་བ་ཡི། །ཁྱོད་ཀྱི་བརྩོན་འགྲུས་འདི་ལ་ལྟོས། །རང་གིས་རང་ལ་ངོ་ཡང་ཚ། །རྒྱལ་བ་རྣམས་ཀྱི་ཐུགས་ཀྱང་ཁྲེལ། །སྤྱོད་ངན་འདི་ནི་མ་བོར་ན། །སངས་རྒྱས་ཐོབ་པ་ལྟ་ཅི་སྨོས། །བདེ་བ་གང་ཡང་ཐོབ་མི་སྲིད། །རང་གིས་རང་ལ་བསམ་བློ་ཐོངས། །འདས་པའི་སངས་རྒྱས་གྲངས་མེད་ཀྱང་། །གདོད་མ་ཉིད་ནས་སངས་རྒྱས་མིན། །ཐ་མལ་ཤིན་ཏུ་ཐ་ཆད་ཀྱིས། །འབད་པས་བྱང་ཆུབ་ཐོབ་པ་ཡིན། །བསྒྲུབས་ན་མི་འགྲུབ་གང་ཡང་མེད། །གཙུབས་ན་ཤིང་ལ་མེ་ཡང་འབྱུང་། །བསགས་ན་རྒྱ་མཚོའང་ཐིགས་པས་ཁེངས། །བརྐོས་ན་སྐམ་སར་ཆུ་ཡང་ཐོན། །ཆུ་ཡི་ཐིགས་པ་བབས་པ་ཡིས། །སྲ་བའི་རྡོ་ཡང་འབིགས་པར་ནུས། །མི་ཡི་རྐང་བས་ཕྱིན་766

པ་ཡིས། །སྲ་བའི་ཐེམ་པའང་ཟད་པར་ནུས། །འབད་པ་དག་ལ་རྒྱུན་ཆད་མེད། །བརྩམས་ནའང་འབྲས་བུ་མ་བྱུང་བ། །སྔར་ཡང་མ་བྱུང་ཕྱིས་མི་འབྱུང་། །ད་ལྟའི་དུས་སུའང་འབྱུང་མི་སྲིད། །མདོར་ན་རྗེ་བཙུན་མི་ལ་སོགས། །དམ་པ་གོང་མའི་རྣམ་ཐར་ལྟར། །ཁྱོད་ཀྱིས་བརྩོན་འགྲུས་བྱས་གྱུར་ན། །འདོད་དོན་ཐམས་ཅད་འགྲུབ་པར་ངེས། །ལེགས་པར་བཤད་པའི་གཏམ་འདི་ལ། །དགེ་བ་ཇི་སྙེད་ཡོད་པ་དེས། །འགྲོ་རྣམས་སངས་རྒྱས་ཐོབ་ཕྱིར་དུ། །རླབས་ཆེན་བརྩོན་འགྲུས་རྩོམ་པར་ཤོག །ཅེས་བྱེན་པའི་ནང་ལྟར་བྱས་པས་འདོད་དོན་ཐམས་ཅད་འགྲུབ་པ་བྱུང་།ཡང་མང་རའི་སློབ་བུ་བློ་བཟང་མཁས་མཆོག་གིས་ཁོ་བོ་ལ་ཡང་སྐལ་བ་བཟང་བཟང་བྱས་ཞལ་གདམས་ཤིག་དགོས་ཞེས་་་་་བསྐུལ་ངོར། སྤྱན་སྔ་བའི་གསུང་ལྟར་ཇ་ལ་སྲེད་པ་སྤོང་བའི་གཏམ་འདི་བྱིན།ཆོས་ཉིད་ནམ་མཁའ་ལྟ་བུ་ལས། །ནམ་ཡང་གཡོ་བ་མི་མངའ་ཡང་། །ཐུགས་རྗེ་སྤྱོད་པ་སྣ་ཚོགས་སྟོན། །བླ་མའི་ཞབས་ལ་གུས་པས་འདུད། །དུས་ངན་སྙིགས་མ་ལྔ་བདོ་ལ། །ཐམས་ཅད་འདོད་ཡོན་ལྔ་ཡིས་བསླུས། །ཁྱད་པར་ཇ་འདིས་བརླག་པ་ཙམ། །དགྲ་བོ་ཡིས་ཀྱང་ག་ལ་བརླག །ཇ་ཡི་ཕྱིར་དུ་ནོར་ཤོར་ནས། །སྤྲང་བོར་འགྲོ་བ་གྲངས་མི་ཆོད། །ཕྱུག་པོ་འདོད་ན་དགྲ་བོ་ཆེ། །767

ཇ་ལ་གདོན་དུ་ཤེས་པར་གྱེས། །ཇ་ཞིག་ཡོད་དོ་བྱོན་བྱས་ན། །བཤད་འཕྲོ་ཉན་འཕྲོ་སྒྲུབ་འཕྲོ་དང་། །བཟླས་བརྗོད་འཕྲོ་ཡང་ལིང་བསྐྱུར་ནས། །འགྲོ་ཡིན་འདུག་པ་མང་དུ་མཐོང་། །ཇ་ཡི་ཕྱིར་དུ་ཆོས་བསྐྱུར་ནས། །བླ་མ་དང་ཡང་འཐབ་རྩོད་བྱེད། །མཆེད་གྲོགས་དག་དང་ཕ་མ་ལའང་། །འཐབ་རྩོད་བྱེད་པ་དུ་མ་ཡོད། །བླ་མ་རྡོ་རྗེ་འཛིན་པ་ལའང་། །ཁོང་གིས་ང་ལ་ཇ་ཞིག་ཀྱང་། །མ་བླུད་ཅེས་འཁང་དམ་ཉམས་སུ། །གྱུར་པ་བདག་གིས་མང་བོ་མཐོང་། །ཇ་ཞིག་འཐུང་བའི་དུས་སྐབས་སུ། །མི་ཞིག་གློ་བུར་བྱུང་གྱུར་ན། །ཇ་ནི་འཆོར་བར་འགྱུར་རོ་སྙམ། །བཞིན་གྱི་འགྱུར་ལྡོག་སྐད་ཅིག་སྟོན། །ཇ་ལ་དགའ་བའི་གང་ཟག་ནི། །གང་ན་འདུག་ཀྱང་ཇ་ཡོད་པའི། །གནས་དང་དགོན་པ་འཚོལ་བར་བྱེད། །ཇ་ཡི་ ་གླེང་མོ་ཁོ་ན་བྱེད། །དབེན་པའི་གནས་ན་ཇ་མེད་པས། །དབེན་པ་དགྲ་རུ་མཐོང་བ་འདི། །ཇ་ལ་ཞེན་པའི་ཁྱད་ཆོས་ཡིན། །དབེན་པ་དགྲ་རུ་མཐོང་གྱུར་ན། །རྟོགས་པ་རྒྱུད་ལ་ཇི་ལྟར་སྐྱེ། །རྟོགས་པ་རྒྱུད་ལ་མ་སྐྱེས་ན། །སངས་རྒྱས་གོ་འཕང་ཐོབ་མི་འགྱུར། །དེ་ཕྱིར་ཇ་ལ་མ་དགའ་ཞིག །ཇ་ཡི་ཉེས་དམིགས་ཅུང་ཟད་ཙམ། །བཤད་པའི་དགེ་དེས་འགྲོ་བ་ཀུན། །སྲིད་པའི་རྒྱ་མཚོ་ལས་བརྒལ་བའི། །ཐར་བའི་གླིང་དུ་ཕྱིན་པར་ཤོག །ཅེས་བཤད་པ་ལྟར་བྱས་པས་ཇ་ལ་སྲེད་པ་ཆུང་བར་གྱུར་ཏོ།།768

སངས་རྒྱས་ཐམས་ཅད་ཀྱི་ངོ་བོ། །ཆོས་ཕུང་བརྒྱད་ཁྲི་ཡི་འབྱུང་གནས། །འཕགས་ཚོགས་དགེ་འདུན་གྱི་རྒྱན་གཅིག །དྲིན་ཅན་བླ་མ་རང་མཁྱེན་ནོ། །ཟླ་བ་རྒྱང་རིང་ན་གནས་ཀྱང་། །དྭངས་པའི་མཚོ་ནང་དུ་ཤར་བཞིན། །བླ་མ་ཐག་རིང་ན་བཞུགས་རུང་། །ཡིད་ལ་ཝ་ལེ་རང་ཤར་བྱུང་། །སྙིང་ནས་གསོལ་བ་རང་འདེབས་སོ། །ཐུགས་རྗེ་རྒྱང་ནས་རང་གཟིགས་ཤིག །ཁྱེད་ལ་ཉེ་རིང་ནི་མི་མངའ། །འབད་དང་རྩོལ་བ་ཡང་མི་དགོས། །བདག་ནི་གང་དུ་རང་གནས་ཀྱང་། །བྱེན་རླབས་དངོས་གྲུབ་ཀྱི་ཆར་ཕོབས། །འདི་ཕྱི་བར་དོ་ཡི་གནས་སྐབས། །སྐྱབས་དང་སྐྱེལ་མ་རང་མཛོད་ཅིག །ཅེས་བླ་མ་རྒྱང་འབོད་འདི་ནི་དད་ཅན་འབྲོང་ལུང་དཀོན་གཉེར་དགེ་འདུན་རྒྱ་མཚོས་བསྐུལ་ངོར། རྣལ་འབྱོར་ཞབས་དཀར་བས་དབེན་གནས་བཀྲ་ཤིས་འཁྱིལ་བ་ནས་སྦྱར་བའོ། །བླ་མ་དཀོན་མཆོག་མགོ་ཡི་ཞྭ་བཞིན་བཀུར། །མཆེད་ལྕམ་དམ་ཚིག་དཔྲལ་བའི་མིག་བཞིན་འཚོས། །ཁས་བླངས་སྡོམ་པ་ཁ་ཡི་སོ་བཞིན་སྲུངས། །བྱང་ཆུབ་སེམས་མཆོག་ཁོག་པའི་སྙིང་བཞིན་གཅེས། །ཚད་མེད་བཞི་བོ་ཡན་ལག་བཞིན་དུ་དགོས། །ལུས་ནི་སྣང་སྟོང་ལྷ་ཡི་སྐུ་རུ་སྒོམས། །ངག་གིས་གྲགས་སྟོང་སྔགས་ཀྱི་བཟླས་པ་གྱིས། །སེམས་ནི་གསལ་སྟོང་འཛིན་མེད་ངང་ལ་ཞོག །མཁའ་འགྲོ་ཆོས་སྐྱོང་ལུས་དང་གྲིབ་བཞིན་སྟེན། །769

འཛད་མེད་འཕགས་ནོར་བདུན་གྱིས་ཕྱུག་པར་གྱིས། །དེ་ལྟར་བྱས་ན་བདེ་སྐྱིད་ཉི་མ་འཆར། །བསྟན་དང་འགྲོ་བ་ཡོངས་ལ་ཕན་པར་འགྱུར། །ཅེས་པ་འདི་ནི་དགེ་སློང་འཇམ་དབྱངས་རྒྱ་མཚོ་འཇིགས་མེད་དང་སྙན་གྲགས་སོགས་དད་ཅན་གྱི་སློབ་མ་ཡོངས་ལ་ཕན་ཕྱིར་ཞབས་དཀར་བས་སྨྲས་པའོ།།དང་པོ་བླ་མའི་དྲུང་ནས་ཐོས་བསམ་བྱས། །བར་དུ་རི་ཁྲོད་དབེན་པར་གཅིག་པུར་བསྒོམས། །ཐ་མར་བསྟན་དང་འགྲོ་ལ་གང་ཕན་བྱས། །མི་རྒན་ང་ཡི་བྱ་བ་ཚར་ནས་གདའ། །ད་ནི་ཚེ་མཇུག་ལ་མགོའི་ཉི་ཟེར་ཙམ། །ཡུན་ཐུང་ནམ་འཆི་ཆ་ཡང་མི་འདུག་པས། །གཞོན་པའི་དུས་བཞིན་འགྲོ་འདུག་མི་མང་བར། །དབེན་པར་སྐྱིད་ཉལ་རྒྱག་པའི་དུས་ལ་བབས། །དམ་པ་གོང་མའི་བྱིན་གྱིས་བརླབས་པའི་གནས། །ས་ཆུ་འཕྲོད་ཅིང་མཐུན་རྐྱེན་འཛོམས་པ་ཡི། །རི་ཁྲོད་ཉམས་དགའ་ཞིག་ཏུ་འཆི་ནུས་ན། །རྣལ་འབྱོར་བདག་གི་བསམ་པ་རྫོགས་པ་ཡིན། །ཚེ་འདིར་རི་ཁྲོད་གང་དུ་ཕྱིན་ན་ཡང་། །སྒྲུབ་ལ་བར་ཆད་མེད་པ་བླ་མའི་དྲིན། །དྲིན་ལན་སྒྲུབ་པའི་མཆོད་པ་རྒྱུན་དུ་འབུལ། །སྒྲུབ་ལ་བར་ཆད་མེད་པར་བྱིན་གྱིས་རློབས། །གངས་རྫ་གཡའ་དང་ནགས་ཚལ་དུར་ཁྲོད་སོགས། །ཡིད་མཐུན་བག་ཕེབས་རི་ཡི་རྒྱུད་བཟང་ཞིང་། །བྱིན་ལྡན་མ་མོ་མཁའ་འགྲོ་འདུ་བའི་ས། །དུས་ཀུན་རྒྱུན་དུ་བསྟེན་པའི་བཀྲ་ཤིས་ཤོག །ཅེས་པ་འདི་ནི་ཆོས་བྱེད་ལོའི་ངང་ལ་མི་ཚེ་ཤོར་བའི་770

རྣལ་འབྱོར་ཞབས་དཀར་བས་རང་ལོ་དྲུག་ཅུ་རྩ་དྲུག་ཐོག་ཏུ་སླེབས་ཚེ། ཉིན་ཞིག་སེམས་ལ་ཤར་བ་ལྟར་དབེན་གནས་བཀྲ་ཤིས་འཁྱིལ་བ་ནས་སྨྲས་པའོ།།བཀའ་ཆོས་ཟབ་མོ་མི་གནང་ན། །བླ་མ་ཡིན་པས་ཅི་ལ་ཕན། །ཆོས་ཀྱི་ནང་བཞིན་མི་བྱེད་ན། །སློབ་མ་ཡིན་པས་ཅི་ལ་ཕན། །འཇིག་རྟེན་ཆོས་བརྒྱད་མ་སྤངས་ན། །ཆོས་པ་ཡིན་པས་ཅི་ལ་ཕན། །འགྱེད་ཕོག་མང་ཇ་མི་གཏོང་ན། །ཁྲི་བ་ཡིན་པས་ཅི་ལ་ཕན། །ཕ་མ་གཉིས་ལ་མི་བྱམས་ན། །བུ་ཚ་ཡིན་པས་ཅི་ལ་ཕན། །སྤྲང་བོ་རིག་ཚེ་སྤྲོ་ལངས་ན། །སྙིང་རྗེ་བསྒོམས་པས་ཅི་ལ་ཕན། །འགྲོ་དོན་འོང་རུང་མི་བྱེད་ན། །སེམས་བསྐྱེད་བྱས་པས་ཅི་ལ་ཕན། །ཕྱོགས་མེད་སྦྱིན་པ་མི་གཏོང་ན། །ཁ་ལན་སྦྱིན་པས་ཅི་ལ་ཕན། །ཚུལ་འཆོས་གཡོ་སྒྱུ་མ་སྤངས་ན། །ཚུལ་ཁྲིམས་བསྲུངས་པས་ཅི་ལ་ཕན། །ཚིག་ངན་ཙམ་རེ་མི་བཟོད་ན། །བཟོད་པ་བསྒོམས་པས་ཅི་ལ་ཕན། །ཆོས་ལ་ལེ་ལོ་བྱས་གྱུར་ན། །བརྩོན་འགྲུས་ཡོད་པས་ཅི་ལ་ཕན། །ལུས་སེམས་ལས་སུ་མ་རུང་ན། །བསམ་གཏན་བསྒོམས་པས་ཅི་ལ་ཕན། །རྒྱུ་འབྲས་ཤེས་རུང་མི་བརྩི་ན། །ཤེས་རབ་ཆེ་བས་ཅི་ལ་ཕན། །ལྷ་བསྙེན་ཙམ་ཡང་མི་བྱེད་ན། །དབང་བསྐུར་ཞུས་པས་ཅི་ལ་ཕན། །དམ་ཚིག་སྡོམ་པ་མི་བསྲུང་ན། །ཁས་བླངས་མང་བོས་ཅི་ལ་ཕན། །གདམས་ངག་ཟབ་མོ་མི་བསྒོམ་ན། །སེམས་ཁྲིད་ཞུས་པས་ཅི་ལ་ཕན། །ཐམས་771

ཅད་ནང་བའི་ཆོས་ཡིན་ན། །ཆོས་གཞན་སྨད་པས་ཅི་ལ་ཕན། །་ཕྱོགས་མེད་དག་སྣང་མ་སྦྱངས་ན། །ཕྱོགས་རིས་བྱས་པས་ཅི་ལ་ཕན། །འཆི་བྲོད་ཆོས་ཤིག་མ་བྱས་ན། །འཆི་ཁར་འཚེར་བས་ཅི་ལ་ཕན། །ཅི་ལའང་ཕན་པ་མེད་པ་ཡིས། །ཅི་ཞིག་བྱ་ཞེས་ཞོག་ལ་ཐོངས། །ཞེས་པ་འདི་ནི་རྗེ་བཙུན་མི་ལ་རས་པའི་ཅི་ལ་ཕན་གྱི་མགུར་དང་མཐུན་པར་རང་གཞན་ཡོངས་ལ་ཕན་ཕྱིར་རྣལ་འབྱོར་ཞབས་དཀར་བས་སྨྲས་པའོ། །མཚན་ལྡན་བླ་མ་མ་བསྟེན་ན། །ཐམས་ཅད་བསྟེན་པས་ག་ལ་ལང་། །གཉེན་ལ་ཆགས་སེམས་མ་སྤངས་ན། །ཐམས་ཅད་བསྐྱངས་པའི་ག་ལ་ལང་། །དགྲ་ལ་སྡང་སེམས་མ་སྤངས་ན། །ཐམས་ཅད་བཏུལ་བས་ག་ལ་ལང་། །འཇིག་རྟེན་ཆོས་བརྒྱད་མ་སྤངས་་ན། །སྙན་གྲགས་བསྒྲུབས་པས་ག་ལ་ལང་། །ང་རྒྱལ་རང་མཐོ་མ་སྤངས་ན། །ཆེ་ཚུགས་བཟུང་བས་ག་ལ་ལང་།།འདོད་ཆུང་ཆོག་ཤེས་མ་བསྟེན་ན། །འབུལ་སྡུད་བརྒྱབ་པས་ག་ལ་ལང་། །ཡོན་བདག་ངོ་འཛིན་མ་སྤངས་ན། །གོས་ཕྲུག་བྱེན་པས་ག་ལ་ལང་། །ཞིམ་པོ་ཟ་འདོད་མ་སྤངས་ན། །ལུག་ཤ་ཉོས་པས་ག་ལ་ལང་། །འཇམ་པོ་གྱོན་འདོད་མ་སྤངས་ན། །ཚར་རྩག་བཟོས་པས་ག་ལ་ལང་། །འདོད་ཆགས་བྱེད་འདོད་མ་སྤངས་ན། །བུད་མེད་བསྟེན་པས་ག་ལང་། །ཁལ་རྟ་ཞོན་འདོད་མ་སྤངས་ན། །རྟ་བཟང་ཉོས་པས་ག་ལ་ལང་། །འདོན་ཆ་བློ་ལ་མ་བཟུང་ན། །དཔེ་772

ཆ་ཁྱེར་བས་ག་ལ་ལང་། །གྲོགས་ལ་བཟོད་པ་མ་བསྒོམས་ན། །ཁོང་ཁྲོ་བྱས་པས་ག་ལ་ལང་། །མཚམས་བྱས་ནང་ནས་མ་བསྡད་ན། །འགྲོ་འགྲོ་མང་བོས་ག་ལ་ལང་། །ལྷག་པའི་ལྷ་གཅིག་མ་བསྒྲུབས་ན། །ལྷ་མང་བསྒྲུབས་པས་ག་ལ་ལང་། །ཆོས་ཀྱི་གནད་གཅིག་མ་བསྒོམས་ན། །མང་བོ་བསྒོམས་པས་ག་ལ་ལང་། །གྲུབ་མཐའི་ཕྱོགས་རིས་མ་སྤངས་ན། །རྩོད་པ་བྱས་པས་ག་ལ་ལང་། །ཀུན་ལ་དག་སྣང་མ་སྦྱངས་ན། །ལོག་ལྟ་བྱས་པས་ག་ལ་ལང་། །དམ་པའི་ཆོས་བཞིན་མ་བྱས་ན། །འཆི་ཁར་འགྱོད་པས་ག་ལ་ལང་། །སེམས་ཅན་ལས་ཀྱིས་འཆི་བ་ལ། །མྱ་ངན་བྱས་པས་ག་ལ་ལང་། །ག་ལ་ལང་གི་སྐྱོན་འདི་རྣམས། །ག་ནས་བལྟས་ཀྱང་སྤངས་ན་ལེགས། །ཞེས་པ་འདི་ནི་རྗེ་བཙུན་མི་ལ་རས་པའི་ག་ལ་ལང་གི་མགུར་བཞིན་རང་གཞན་ལ་ཕན་ཕྱིར་ཞབས་དཀར་བས་སྨྲས་པའོ། །ཡང་ཉིན་ཞིག་གྲྭ་བ་མང་བོས་ཆོས་བཤད་འདྲ་བྱེད་སྣང་།གཅིག་ན་རེ། ཕན་བདེ་འབྱུང་གནས་སངས་རྒྱས་ཀྱི་བསྟན་པ་རིན་པོ་ཆེ་འདི་འཇིག་རྟེན་ཁམས་འདིར་དར་ཞིང་རྒྱས་ལ་ཡུན་རིང་དུ་གནས་པ་ཞིག་བྱུང་ན་ཅི་མ་རུང་། དགེ་ཚོགས་ཐམས་ཅད་ཀྱང་བསྟན་པ་རྒྱས་པའི་ཆེད་དུ་བསྔོ་བ་གལ་ཆེ་ཟེར་བ་བྱུང་ཚེ། ངས་སངས་རྒྱས་ཀྱིས་ལྷ་མི་ཡོངས་ལ་ཆོས་བསྟན་ཚད་པོས་རི་བ་ཚོ་རྒྱས་ཀྱིན་བསྡད་ན་ཡང་ཕན་ཡོན་ལོས་ཆེ་སྟེ། གཙོ་བོ་ཆོས་773

པ་འཇིག་རྟེན་པ་སུ་ཡིན་ཡང་རང་རང་གི་སེམས་རྒྱུད་ལ་རྒྱས་པ་རེ་བྱུང་ན་རང་གཞན་སྡུག་བསྔལ་དང་བྲལ་ནས། བདེ་བ་རྒྱུན་མི་འཆད་དུ་འབྱུང་བར་འགྱུར་ཞེས་མགུར་དབྱངས་འདི་བླངས་སོ ་མི་དགེའི་སྡིག་པ་ཅི་ཡང་མི་བྱ་ཞིང་། །རྣམ་དཀར་དགེ་བ་ཕུན་སུམ་ཚོགས་པར་སྤྱད། །རང་གི་སེམས་རྒྱུད་གྱོང་བོ་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན་པར་གསུངས། །རྒད་པོ་རྣམས་ཀྱི་རྒྱུད་ན་རྒྱུ་འབྲས་ཤིག །ཡོད་ཕྱིན་སངས་རྒྱས་བསྟན་པ་གནས་པ་ཡིན། །བསྟན་འཛིན་རྒད་པོ་རྒྱུ་འབྲས་ཅན་ལ་ཟེར། །རྒྱུ་འབྲས་མེད་ན་བསྟན་པ་གནས་པ་མིན། །ཆོས་པ་རྣམས་ཀྱི་རྒྱུད་ན་སྙིང་རྗེ་ཞིག །ཡོད་ཕྱིན་སངས་རྒྱས་བསྟན་པ་གནས་པ་ཡིན། །བསྟན་འཛིན་ཆོས་པ་སྙིང་རྗེ་ཅན་ལ་ཟེར། །སྙིང་རྗེ་མེད་ན་བསྟན་པ་གནས་པ་མིན། །དགེ་སློང་རྣམས་ཀྱི་རྒྱུད་ན་སྡོམ་པ་ཞིག །ཡོད་ཕྱིན་སངས་རྒྱས་བསྟན་པ་གནས་པ་ཡིན། །བསྟན་འཛིན་དགེ་སློང་སྡོམ་པ་ཅན་ལ་ཟེར། །སྡོམ་པ་མེན་ན་བསྟན་པ་གནས་པ་མིན། །སྔགས་པ་རྣམས་ཀྱི་རྒྱུད་ན་དམ་ཚིག་ཅིག །ཡོད་ཕྱིན་སངས་རྒྱས་བསྟན་པ་གནས་པ་ཡིན། །བསྟན་འཛིན་སྔགས་པ་དམ་ཚིག་ཅན་ལ་ཟེར། །དམ་ཚིག་མེད་ན་བསྟན་པ་གནས་པ་མིན། །བླ་མ་རྣམས་ཀྱི་རྒྱུད་ན་ཕན་སེམས་ཤིག །ཡོད་ཕྱིན་སངས་774

རྒྱས་བསྟན་པ་གནས་པ་ཡིན། །བསྟན་འཛིན་བླ་མ་ཕན་སེམས་ཅན་ལ་ཟེར། །ཕན་སེམས་མེད་ན་བསྟན་པ་གནས་པ་མིན། །སྒོམ་ཆེན་རྣམས་ཀྱི་རྒྱུད་ན་རྟོགས་པ་ཞིག །ཡོད་ཕྱིན་སངས་རྒྱས་བསྟན་པ་གནས་པ་ཡིན། །བསྟན་འཛིན་རྟོགས་ལྡན་སྒོམ་ཆེན་རྣམས་ལ་ཟེར། །རྟོགས་པ་མེད་ན་བསྟན་པ་གནས་པ་མིན། །ཆོས་པ་འཇིག་རྟེན་པ་གཉིས་གང་ཡིན་ཡང་། །རྒྱུད་ལ་སངས་རྒྱས་བསྟན་པ་གནས་ཕྱིན་ཆད། །གནོད་དང་སྡུག་བསྔལ་མིང་ཡང་མི་ཐོས་ཤིང་། །ཕན་དང་བདེ་བ་མ་ལུས་འབྱུང་བར་འགྱུར། །ཞེས་སྨྲས་པས་ཀུན་གྱི་སེམས་ལ་ཕན་པོ་བྱུང་ངོ་། །སྐྱབས་གནས་ཐམས་ཅད་འདུས་པའི་སྐུ། །བྱེན་རླབས་གཏེར་ཆེན་བླ་མ་ལ། །གསོལ་བ་འདེབས་སོ་སློབ་བུ་ཡིས། །ཆོས་མགོ་ཐོན་པར་བྱེན་གྱིས་རློབས། །མང་ཐོས་སྒྲུབ་ལ་བརྩོན་པ་ངས། །ཁྱོད་ལ་ཕན་པའི་བསླབ་བྱ་འཆད། །ཆོས་མགོ་མཐའ་རུ་ཐོན་པའི་ཕྱིར། །བུ་ཁྱོད་དགའ་བའི་སེམས་ཀྱིས་ཉོན། །མཚན་ལྡན་རྩ་བའི་བླ་མ་རྣསས། །བསམ་དང་སྦྱོར་བས་ཚུལ་བཞིན་བསྟེན། །ལམ་རིམ་བློ་སྦྱོང་ཕྱག་རྫོགས་སོགས། །སེམས་ལ་ཕན་པའི་གདམས་པ་ཞུས།།སྟོན་པའི་གསུང་རབ་མཛངས་བླུན་དང་།།ལས་བརྒྱ་རྟོགས་བརྗོད་བརྒྱ་བ་དང་། །འདུལ་བ་ལུང་གི་རྣམ་འབྱེད་སོགས། །མདོ་སྡེར་ལྟ་རྟོགས་བྱས་ན་འཚེངས། །ཕྱི་རུ་775

འདུལ་བའི་ཀུན་སྤྱོད་གཙང་། །ནང་དུ་འདོད་ཆུང་ཆོག་ཤེས་ལྡན། །དགེ་ལ་སྦྱོར་བའི་གྲོགས་པོ་དེ། །བསྟེན་ན་ཆོས་མགོ་མཐའ་རུ་ཐོན། །ནག་ཆང་ཤ་ལ་སྲེད་པ་ཆེ། །ཁེ་ཚོང་བྱེད་ཅིང་སེར་སྣ་དམ། །ཚེ་འདིར་སྦྱོར་བའི་གྲོགས་ངན་དེ། །ཉེ་ན་ཕུང་བས་རྒྱང་རིང་སྤོངས། །ཡང་བའི་ཞིག་གསོ་ཞིང་ལས་དང་། །ཕྱུག་གི་འཚོ་སྐྱོང་ལ་སོགས་པའི། །དོན་མེད་འཇིག་རྟེན་བྱ་གཞག་ལ། །སྡུག་རུས་མ་ཆེ་སྐྱུར་ལ་ཐོངས། །སངས་རྒྱས་རྣམ་འཕྲུལ་བསམ་མི་ཁྱབ།།གཞན་གྱེ་རྒྱུད་ཚོད་མི་ཤེས་པས། །ཀུན་སྤྱོད་ངན་པ་མཐོང་ན་ཡང་། །དག་སྣང་སྦྱོང་བ་གཙོ་བོར་གྱིས། །ཉམས་ལེན་གཞན་དུ་དྲིལ་བ་ལ། །དཀོན་མཆོག་གསུམ་ལ་བློ་རྩེ་གཏོད། །རྒྱུན་དུ་དཀོན་མཆོག་མཆོད་ལ་བརྩོན། །ཕྱག་སྐོར་ཁ་ཏོན་བསྙེན་སྒྲུབ་ལ། །གཞོལ་དང་བདེ་སྐྱིད་ཉི་མ་འཆར། །ཆོས་བཤད་བྱེད་པའི་ཞབས་དཀར་བས། །སློབ་མའི་ཆོས་མགོ་མཐར་ཐོན་ཕྱིར། །བཤད་པའི་དགེ་བས་སློབ་མ་ཡིས། །ཆོས་མགོ་མཐའ་རུ་ཐོན་པར་ཤོག །ཅེས་པ་འདི་ནི་དད་གཏོང་བློ་གྲོས་ཆེ་བའི་སློབ་བུ་ཡེ་ཤེས་དར་རྒྱས་ཀྱིས་བསྐུལ་ངོར་ཞབས་དཀར་བས་འབྲོང་ལུང་ནས་སྨྲས་པའོ། །ཆོས་ལེགས་ཚོགས་མ་ལུས་འབྱུང་བའི་གནས། །རྗེ་མཚན་ལྡན་བླ་མའི་ཞབས་ལ་འདུད། །ལས་སྐལ་བར་ལྡན་པའི་གདུལ་བྱ་རྣམས།།ཚེ་འདི་རུ་གྲོལ་བར་བྱིན་གྱིས་རློབས། །ངས་མདོ་སྔགས་776 ་

གནད་ཀྱི་གླུ་དབྱངས་ལེན། །ཁྱེད་བུ་སློབ་རྣམས་ཀྱང་དགའ་བས་ཉོན། །སྤྱིར་སྐྱེ་འཆི་འཁོར་བའི་ཉེས་དམིགས་སོམས། །ཚེ་འདི་ཡི་བྱ་བ་བློ་ཡིས་ཐོངས། །གཞན་འགྲོ་ཀུན་དྲིན་ཅན་མ་རུ་སྒོམས། །བྱམས་སྙིང་རྗེ་སྨོན་འཇུག་སེམས་མཆོག་སྐྱེད། །ལམ་ཕར་ཕྱིན་དྲུག་དང་བསྐྱེད་རྫོགས་གཉིས། །དུས་རྒྱུན་དུ་ཉམས་ལེན་མཐིལ་དུ་ཟུངས། །མཇུག་བསྔོ་སྨོན་མཚམས་སྦྱོར་ཐུན་མཚམས་སུ། །གཞན་ཚོགས་བསགས་སྒྲིབ་སྦྱོང་གང་ནུས་གྱེས། །དོན་དེ་ལྟར་བྱས་ན་བརྩོན་འགྲུས་ཅན། །ཚེ་འདི་རུ་གྲོལ་བར་གདོན་མི་ཟ། །གླུ་འདི་ཉིད་བླངས་པའི་དགེ་བའི་མཐུས། །མ་འགྲོ་ཀུན་སངས་རྒྱས་མྱུར་ཐོབ་ཤོག །ཅེས་པ་འདི་ནི་དད་བརྩོན་ཤེས་རབ་སྙིང་རྗེ་དང་ལྡན་པའི་དབུ་མཛད་དཀོན་མཆོག་འཕྲིན་ལས་ལ་སོགས་དད་ཅན་རྣམས་ལ་ཕན་ཕྱིར་འབྲོང་ལུང་དབེན་པའི་་་་་་དགའ་ཚལ་ནས་སྨྲས་པའོ། །ཕ་ཆོས་རྒྱལ་ངག་གི་དབང་བོ་སོགས། །རྗེ་བླ་མ་རྣམས་ལ་གུས་པས་འདུད། །བུས་ཚེ་འདིའི་བྱ་བ་བློས་བཏང་ནས། །ཆོས་ཚུལ་བཞིན་ནུས་པར་བྱེན་གྱིས་རློབས། །རྟེན་དལ་འབྱོར་མི་ལུས་ཐོབ་དུས་འདིར། །ཆོས་ཟབ་མོ་ཉམས་སུ་མ་བླངས་ན། །དཔེ་རིན་ཆེན་གླིང་སོང་དེད་དཔོན་གྱིས། །དོན་མ་གྲུབ་སྟོང་བར་ལོག་དང་མཚུངས། །ནོར་ལོངས་སྤྱོད་སྦྲང་མའི་སྦྲང་རྩི་འདྲ། །རང་སེར་སྣས་བསགས་ཀྱང་ཤུལ་དུ་ལུས། །གཉེན་འཁོར་གཡོག་ཚོང་777

འདུས་མགྲོན་པོ་བཞིན། །མགྲོན་སྔ་དྲོ་འཚོགས་ཀྱང་ཕྱི་དྲོ་གྱེས། །གཟུགས་ལང་ཚོ་སྟོན་མཐའི་མེ་ཏོག་འདྲ། །རྐྱེན་ཅུང་ཟད་ཙམ་རེས་ཉམས་ནས་འགྲོ། །ཚེ་རླུང་དམར་ནང་གི་མར་མེ་བཞིན། །དུས་ནམ་འདོར་ཆ་ཡང་རང་ལ་མེད། །ལུས་ལོངས་སྤྱོད་ཕུན་ཚོགས་ཐམས་ཅད་ལ། །ཡིད་འཕྲེང་བཞིན་གྲོགས་མེད་ཕ་རོལ་ཏུ། །རང་འདི་ནས་གཅིག་པུར་འགྲོ་བའི་ཚེ། །ཆོས་མ་གཏོགས་གང་གིས་ཕན་པ་མེད། །དོན་དེ་ཕྱིར་སྐལ་ལྡན་སྙིང་གི་བུ། །ཚེ་འདི་སྣང་བྱ་བ་བློ་ཡིས་ཐོངས། །གནས་རི་ཁྲོད་དབེན་པའི་དགའ་ཚལ་དུ། །ཆོས་ཟབ་མོ་ཚུལ་བཞིན་བསྒྲུབ་པར་མཛོད། །གླུ་འདི་ཉིད་བླངས་པའི་དགེ་ཚོགས་དང་། །གཞན་རྣམ་དཀར་དགེ་བ་གང་བསགས་མཐུས། །བུའི་བསམ་དོན་ཆོས་བཞིན་འགྲུབ་པ་དང་། །མ་འགྲོ་ཀུན་བདེ་ཞིང་སྐྱིད་པར་ཤོག །ཅེས་པ་འདི་ཡང་སྐལ་ལྡན་བུ་མཆོག་མཛོ་དགེའི་མཚམས་པས་བསྐུལ་ངོར་རྣལ་འབྱོར་ཞབས་དཀར་བས་དབེན་གནས་འབྲོང་ལུང་ནས་སྨྲས་པའོ། །སྐུ་རྨད་བྱུང་མཚན་དཔེའི་དཔལ་འབར་བ། །གསུང་ཐོས་པས་མི་ངོམས་ཚངས་པའི་དབྱངས། །ཐུགས་ཟབ་ཅིང་རྒྱ་ཆེ་མཁྱེན་བརྩེའི་གཏེར། །ཕ་མཚུངས་མེད་བླ་མའི་ཞབས་ལ་འདུད། །དུས་ཉིན་ཞིག་རིག་པ་དྭངས་པའི་ཚེ། །ཁྱེད་དད་བརྩོན་ལྡན་པའི་སློབ་མ་ལ། །བཀའ་མདོ་རྒྱུད་ལམ་ནས་འོངས་པ་འ གླུ་778

སྙན་པོ་ཚིག་འགའ་ལེན་གྱིས་ཉོན། །རྟེན་དལ་འབྱོར་མི་ལུས་རིན་ཆེན་འདི། །ཆེས་རྙེད་པར་དཀའ་ཞིང་འཇིག་སླ་བ།།དུས་ད་རེ་ལན་གཅིག་ཐོབ་པ་འདི། །ད་དོན་མེད་བྱེད་ན་སྨྱོན་པ་ཡིན། །སྤྱིར་འཁོར་བའི་གནས་ན་བདེ་བ་མེད། །སྒོས་ངན་སོང་སྡུག་བསྔལ་ཤུགས་རེ་དྲག །རང་མྱོང་ན་བཟོད་པའི་སྐབས་མེད་པས། །དེར་མི་སྐྱེའི་ཐབས་ལ་འབད་པར་འཚལ། །ལྷ་ཚངས་དང་དབང་བོ་ལ་སོགས་པ། །སླར་མནར་མེད་འབར་བའི་མེས་བསྲེགས་ན།།དཔལ་སྲིད་པའི་ཕུན་ཚོགས་འབྱོར་རྒུད་ལ།།གདེང་ཅུང་ཟད་ཙམ་ཡང་ཡོད་མ་ཡིན། །སྔར་འདོད་ཡོན་རོ་ལ་ཇི་ཙམ་སྤྱད། །ད་བསམས་ན་སྙིང་བོ་ཇི་འདྲ་འདུག །ཁྱོད་རང་གིས་རང་ཉིད་མ་བསླུ་བར། །དུས་གཏན་གྱི་འདུན་མ་སྒྲུབ་རེ་རན། །སྔོན་བྱོན་པའི་གྲུབ་ཐོབ་གོང་མ་བཞིན། །བློ་འདི་སྣང་བྱ་བ་ཕྱམ་གྱིས་བོར།།གནས་འདུ་འཛིས་དབེན་པར་ཚེ་ལྷག་འདིར། །སེམས་འགྱོད་མེད་ལྷ་ཆོས་སྒྲུབ་འཚལ་ལོ། །གླུ་འདི་ཉིད་བླངས་པའི་རྣམ་་དཀར་དགེ །གཞན་དུས་གསུམ་བསགས་པའི་དགེ་བའི་མཐུས། །བུ་སློབ་མ་ཡང་སློབ་སངས་རྒྱས་ནས། །བསྟན་འགྲོ་བ་ཡོངས་ལ་ཕན་པར་ཤོག །ཅེས་པ་འདི་ཡང་སྐལ་ལྡན་སློབ་བུ་སྙན་གྲགས་ལ་གདམས་པའོ། །བླ་མ་དཀོན་མཆོག་གསུམ་ལ་འདུད། །ཐུགས་རྗེས་གཟིགས་ལ་བྱིན་གྱིས་རློབས། །རྣལ་འབྱོར་ཚོགས་དྲུག་རང་གྲོལ་ངས། །779

ཕན་པའི་སྙིང་གཏམ་བཤད་ཀྱིས་ཉོན། །ཚེ་ཐུང་ནམ་འཆི་ཆ་མེད་སོམས། །བློ་ཁ་ནང་དུ་ཚུར་ཕྱོགས་ལ། །རང་གི་རྒྱུད་ལ་ལེགས་པར་རྟོགས། །མི་དགེ་སེམས་སྤོངས་དགེ་བའི་སེམས། །ཁྱད་པར་ཅན་གྱི་ངང་ཉིད་ལས། །མདོ་སྔགས་ཟུང་དུ་འབྲེལ་བ་ཡི ཟབ་དང་རྒྱ་ཆེའི་ལམ་བཟང་མཆོག །ཉིན་མཚན་མེད་པར་ཉམས་སུ་ལོངས། །ཕྱོགས་དང་རིས་སུ་མ་ཆད་པའི། །ཆོས་དང་གང་ཟག་སུ་ལ་ཡང་། །ཕྱོགས་མེད་དད་གུས་དག་སྣང་སྦྱོངས། །བསྟན་དང་འགྲོ་ལ་གང་ཕན་མཛོད། །དེ་ལྟར་བྱས་ན་ཚེ་འདིར་ཡང་། །རང་གཞན་དོན་གཉིས་འགྲུབ་པར་འགྱུར། །ཆོས་དང་མཐུན་པའི་སྙིང་གཏམ་འདི། །ཐོས་ཚད་ཡོངས་ལ་ཕན་པར་ཤོག །ཅེས་པ་འདི་ནི་སྐལ་ལྡན་སློབ་བུ་བན་ཐོ་ལ་སྨྲས་པའོ། །ཆོས་ང།འི་ཁྱད་ཆོས་བཞི་ལྡན་པའི། །ཆོས་མཛད་ཡོངས་ལ་གུས་པས་འདུད། །བདག་གིས་ཆོས་པའི་མཚང་བཞི་དང་།།ཁྱད་ཆོས་བཞི་བོ་གསལ་བར་བཤད། །རང་དང་གཞན་གྱི་སློབ་མའི་རིགས། །ཞལ་གདམས་ཞུ་ཚད་ཀུན་གྱིས་ཉོན། །རང་གི་ནོར་ལ་སེར་སྣ་ཆེ། །མི་ཡི་ནོར་ལ་ཧམ་པ་ཆེ། །དོན་དག་མེད་བཞིན་ཁོང་ཁྲོ་ཆེ། །གཞན་ལ་ཕྲག་དོག་འགྲན་སེམས་ཆེ། །ཆོས་པ་རྣམས་ཀྱི་མཚང་ཆེན་བཞི། །ཡིན་པས་ཀུན་གྱིས་དུག་བཞིན་སྤོངས། །བླ་མ་ཡོངས་ལ་དད་གུས་ཆེ། །མཆེད་གྲོགས་ཡོངས་ལ་བརྩེ་གདུང་ཆེ། །780

སེམས་ཅན་ཡོངས་ལ་སྙིང་རྗེ་ཆེ། །ཆོས་ལུགས་ཡོངས་ལ་དག་སྣང་ཆེ། །ཆོས་པ་རྣམས་ཀྱི་ཁྱད་ཆོས་བཞི། །ཡིན་པས་ཀུན་གྱེས་སྨན་བཞིན་སྟེན། །བཀའ་ཕྱག་ཆུ་བོ་གཉིས་འདྲེས་ཀྱི། །ཞལ་གདམས་ཀུན་གྱི་མཐར་ཐུག་ཡིན། །ཆོས་མཛད་རྣམས་ཀྱིས་སྙིང་ལ་ཆོངས།།ཐོས་ཚད་སེམས་ལ་ཕན་པར་ཤོག །ཅེས་པ་འདི་ནི་མགོ་ལོག་གསེར་ཐའི་ཕྱོགས་ཀྱི་དད་ཅན་སློབ་བུ་པདྨ་ཀུན་བཟང་དང་མི་འགྱུར་གཉིས་ལ་སྨྲས་པའོ། །སྙིང་ཁ་ཆོས་ཀྱི་འཁོར་ལོ་ནས། །རྩ་བའི་བླ་མ་ཡར་ལ་བཞེངས། །བག་ཡོད་དྲན་དང་ཤེས་བཞིན་ཀྱང་། །དེ་དང་མཉམ་དུ་བཞེངས་སུ་གསོལ། །གང་ལ་ལེ་ལོ་གཅིག་ཡོད་པ། །དེ་ལ་ཆོས་ཀུན་མེད་པ་ཡིན། །ཅི་ཡང་དྲན་མེད་ཐོམ་མེ་བ། །དེ་ཀ་མ་རིག་འཁྲུལ་བའི་རྒྱུ། །གཏི་མུག་ཟེར་བའི་རོ་ཉལ་མཁན། །ཕན་པར་བཟུང་ཡང་གནོད་པ་བསྐྱལ། །གཉིད་ཀྱི་བདེ་ལ་ཆགས་པ་ཡི། །དོན་མེད་རབ་ཏུ་ཤོར་ལ་ལྟོས། །གང་ལ་བརྩོན་འགྲུས་གཅིག་ཡོད་པ། །དེ་ལ་ཆོས་ཀུན་ཡོད་པ་ཡིན། །ཅི་ཡང་ས་ལེ་ཧྲིག་གེ་བ། །དེ་ཀ་རང་རིག་ཡེ་ཤེས་ཏེ། །འོད་གསལ་ཟེར་བའི་སྒྲ་བོ་ཆེ། །རང་རིག་རང་གསལ་འདི་ལ་ཟེར། །ཐོ་རངས་རིག་པ་གསལ་བའི་དུས། །སྟོན་པ་རྫོགས་སངས་རྒྱས་ལ་ལྟོས། །སྔ་བར་ཡར་ལ་མི་ལང་བར། །ཉི་ཤར་བར་དུ་ཉལ་བ་དེ། །ཆོས་པ་ཡོངས་ཀྱི་ལྟས་ངན་ཡིན། །དེ་ཡང་དམར་ཆེན་གཏོར་མས་བཟློག །ཅེས་པ་འདི་ནི་ཐོ་781

རངས་ཁར་ཉལ་ཡོད་དུས་རང་ལ་རྩེ་མཚར་ལྟ་བུར་སྨྲས་པའོ། །གསར་རྙིང་ཆོས་ལུགས་ཀུན་མཁྱེན་པའི། །ཕ་རྒན་ཆོས་ཀྱི་རྒྱལ་པོ་ལ། །བུ་ངས་རྒྱུན་དུ་གསོལ་བ་འདེབས། །བསྟན་འགྲོར་ཕན་པར་བྱིན་གྱིས་རློབས། །མཁའ་ལ་འཕྱོ་བའི་གཡུ་འབྲུག་ང་། །རྒས་རུང་ཟེ་བ་མ་ཉམས་འདུག །ནགས་ཁྲོད་འགྲིམ་པའི་རྒྱ་སྟག་དེ། །རྒས་རུང་ཐིག་ལེ་མ་ཉམས་འདུག །རྫ་ལུང་འགྲིམ་པའི་འབྲོང་བོ་དེ། །རྒས་རུང་རུ་ཐུར་མ་ཉམས་འདུག །རྒྱལ་ཁམས་འགྲིམ་པའི་རྣལ་འབྱོར་ང་། །རྒས་རུང་དབང་བོ་མ་ཉམས་འདུག །བྱ་རྒྱལ་ཁྱུང་ཆེན་རྒས་ན་ཡང་། །ད་དུང་ནམ་འཕང་བསྟོད་ལ་སྤྲོ། །སྟོབས་ལྡན་གླང་ཆེན་རྒས་ན་ཡང་། །ད་དུང་ཁུར་ཆེན་འཁུར་ལ་སྤྲོ། །རྟ་མཆོག་ཅང་ཤེས་རྒས་ན་ཡང་། །ད་དུང་ཐང་ཆེན གཅོད་ལ་སྤྲོ། །རྣལ་འབྱོར་ཞབས་དཀར་རྒས་ན་ཡང་། །ད་དུང་འགྲོ་དོན་བྱེད་ལ་སྤྲོ། །དེང་ནས་ཚེ་རབས་ཐམས་ཅད་དུ། །ཕན་བདེ་འབྱུང་གནས་བསྟན་པ་དང་། །མར་གྱུར་སེམས་ཅན་ཐམས་ཅད་ལ། །ཕན་ཐོགས་དཔག་མེད་འབྱུང་བར་ཤོག །ཅེས་པ་འདི་ནི་དད་ཅན་འགའ་རེས་ཁོང་དགུང་ལོ་མཐོ་རུང་དབང་བོ་གསལ་ཞིང་འགྲོ་དོན་བྱེད་པ་སྤྲོ་བ་བཀའ་དྲིན་ཆེ་བར་གདའ་ཟེར་དུས་རང་གི་ཡིད་ལ་ཤར་བ་ལྟར་སྨྲས་པའོ། །ཁྱུང་དང་སེང་གེ་མཐུན་པའི་བུ། །སེང་གེ་རྐང་བ་བརྒྱད་པ་ཟེར། །དུང་དང་ཆུ་སྲིན་མཐུན་པའི་བུ། །ཆུ་སྲིན་མ་ག་ར་ཞེས་ཟེར། །སྲམ་དང་ཉ་གཉིས་མཐུན་པའི་བུ། །ཉ་ཆེན་སྤུ་སྐྱེས་ཞེས་782

སུ་གྲགས། །གསར་རྙིང་གཉིས་ཀ་མཐུན་པའི་བུ། །རྣལ་འབྱོར་ཞབས་དཀར་ཞེས་སུ་གྲགས། །ཆ་ལུགས་ཀུན་དང་མི་མཐུན་ཀྱང་། །ཆོས་ལུགས་ཀུན་དང་མཐུན་པ་མཚར། །ཕྱི་རབས་རྗེས་འཇུག་བུ་སློབ་རྣམས། །ཆོས་ལུགས་ཀུན་དང་མཐུན་པར་མཛོད།།ཅེས་པ་འདི་ཡང་ཉིན་ཞིག་སེམས་ལ་ཤར་ཚེ་རྗེས་འཇུག་བུ་སློབ་རྣམས་ཀྱི་སེམས་ལ་ཕན་ཕྱིར་སྨྲས་པའོ། །བླ་མ་རྣམས་ལ་གསོལ་བ་འདེབས། །མི་རྟག་དྲན་པར་བྱེན་གྱིས་རློབས། །སྐྱེས་པའི་ཐ་མ་འཆི་བ་ཡིན། །ཞེན་ཆགས་ཅན་ལ་འདུག་དབང་མེད། །འདུས་པའི་ཐ་མ་འབྲལ་བ་ཡིན། །བརྩེ་གདུང་ཅན་ལ་འགྲོགས་དབང་མེད། །བསགས་པའི་ཐ་མ་འཛད་པ་ཡིན། །སེར་སྣ་ཅན་ལ་ཁྱེར་དབང་མེད། །མཐོན་པོའི་ཐ་མ་ལྟུང་བ་ཡིན། །ཁེངས་དྲེགས་ཅན་ལ་སྡོད་དབང་མེད། །འཇིག་རྟེན་ཕྱི་མར་འགྲོ་ངེས་ཡིན། །ལྷ་ཆོས་མ་གཏོགས་ཕན་པ་མེད། །ཕྱི་མར་བདེ་ཞིང་སྐྱིད་འདོད་ན། །ཐམས་ཅད་དམ་པའི་ལྷ་ཆོས་མཛོད། །ཐོས་ཚད་རྣམས་ཀྱིས་མི་རྟག་པ། །དྲན་ནས་ཆོས་ལ་སྤྱོད་པར་ཤོག །ཅེས་པ་འདི་ནི་ཁེ་རུས་སྙིང་དཀར་གྱི་རུ་སྐོར་གྱི་ཡོན་བདག་རྣམས་ལ་ཞབས་དཀར་བས་སྨྲས་པའོ། །དྲིན་ཅན་བླ་མ་རྣམས་ལ་གསོལ་བ་འདེབས། །ལེགས་ཉེས་བླང་དོར་ཤེས་པར་བྱིན་གྱིས་རློབས། །མི་ལ་རྟོག་དཔྱོད་མེད་ན་དུད་འགྲོ་ཡིན། །རྟ་ལ་གོམ་འགྲོས་མེད་ན་བོང་བུ་ཡིན། །རྟོག་783

དཔྱོད་སྔོན་དུ་ཐོངས་ན་མཁས་པ་ཡིན། །འགྱོད་པ་རྗེས་ནས་སྐྱེས་ན་བླུན་པོ་ཡིན། །ཉིན་མཚན་བསམ་པ་ལས་ནི་བློ་འབྱུང་ཞིང་། །ཞིབ་མོ་བསགས་པ་ལས་ནི་ཟས་ནོར་འབྱུང་། །ཆོས་དང་གྲོགས་ལ་རྙིང་བ་བཟང་བ་ཡིན། །གོས་དང་ལྷམ་ལ་གསར་བ་དྲོ་བ་ཡིན། །བུ་མོ་འགྲོ་ས་ཐག་རིང་གནས་ཡིན་ཞིང་། །བན་དེ་འགྲོ་ས་དབུས་གཙང་ཆོས་ཡུལ་ཡིན། །བྱེའུ་ཆུང་ཉལ་ཤེས་ཚེར་མའི་གསེབ་ན་བདེ། །བློ་ལྡན་ཐབས་མཁས་དགྲ་ཡི་ནང་ན་བདེ། །དུག་སྦྲུལ་གདུག་ཅན་གང་གིས་མཐོང་ཡང་སྡང་། །ཞེ་སྡང་ཅན་ལ་སུ་ཞིག་འགྲོགས་ཀྱང་འཁོན། །རྩལ་མེད་ཁྱེམ་བྱ་ཁྱེམ་ཚང་ནང་ན་བདེ། །ཁྱེམ་པ་ཆོས་བྱེད་རང་ཡུལ་བསྡད་ན་བཟང་།།རྩལ་ལྡན་བྱ་རྒོད་བྲག་དམར་ཐེམ་ན་བདེ། །རྟོགས་ལྡན་རྣལ་འབྱོར་རི་ཁྲོད་དབེན་པར་སྐྱིད། །བརླན་ལ་མ་བརྟེན་མེ་ཏོག་སྐྱེ་བ་དཀོན། །སེམས་ལ་མ་བརྟེན་སངས་རྒྱས་འབྱུང་བ་དཀའ། །བསྟན་དང་འགྲོ་ལ་ཕན་འདོགས་བྱེད་འདོད་ན། །རིག་གནས་གཞུང་ལུགས་མང་བོར་སྦྱངས་ན་ལེགས། །ཚེ་གཅིག་ལུས་གཅིག་སངས་རྒྱས་འཐོབ་འདོད་ན། །ཡེངས་མེད་སེམས་ལ་ལྟ་བ་མན་ངག་ཡིན། །དེ་ལྟར་ཤེས་ནས་བླང་དོར་བྱེད་ནུས་ན། །འདི་ཕྱི་ཀུན་ཏུ་བདེ་ཞིང་སྐྱིད་པར་འགྱུར། །གླུ་འདི་ཐོས་ཚད་ཆོས་པ་འཇིག་རྟེན་པ། །ཀུན་ཀྱི་རྒྱུད་ལ་ཕན་ཐོགས་འབྱུང་བར་ཤོག །ཅེས་པ་འདི་ནི་རྒྱུད་པ་གྲྭ་ཚང་གི་784

ཡོན་བདག་རྣམས་ལ་སྨྲས་པའོ། །མཁས་གྲུབ་གོང་མ་རྣམས་ལ་གསོལ་བ་འདེབས། །ལུགས་གཉིས་བླང་དོར་ཤེས་པར་བྱེན་གྱིས་རློབས། །ལྷན་ལྷོན་བསྡུས་པའི་གོན་པ་ཕྱུག་པོ་ཚོས། །མི་གོན་ན་ཡང་མེད་པོས་གོན་ན་དྲོ།།སློང་མོ་བྱས་པའི་སྤྲང་ཟས་རྒྱགས་པ་ཚོས། །མི་ཟ་ན་ཡང་ལྟོགས་པས་ཟོས་ན་ཞིམ། །སྣ་ཚོགས་བསྡུས་པའི་བསླབ་བྱ་མཁས་པ་ཚོས།།མི་ཉན་ན་ཡང་བླུན་པོས་ཉན་ན་ཕན། །ཞེ་སྡང་གདུག་རྩུབ་ཆེ་བས་འཁྲུག་པ་སློང་། །འདོད་ཆགས་ཞེན་པ་ཆེ་བས་རྐུ་འཕྲོག་བྱེད། །མི་ཤེས་གཏི་མུག་ཆེ་བས་ཆོས་ལ་སྡང་། །ཕྲག་དོག་བསམ་ངན་ཆེ་བས་སེམས་མི་བདེ། །རང་མཐོང་ང་རྒྱལ་ཆེ་བས་གཞན་ལ་འགྲན། །དུག་གསུམ་དུག་ལྔ་ཆེ་བས་རང་གཞན་འཕུང་། །མི་གཙང་ཟོས་ན་ཞིམ་པོ་ག་ལ་འོང་། །ཁྱི་ཡིས་ཟོས་ན་བུ་རམ་ལས་ཀྱང་ཞིམ།།ཆོས་མིན་བྱས་ན་ཆོས་པ་ག་ལ་འོང་། །ཟོག་པོས་བྱས་ན་དམ་པའི་ཆོས་ལས་ལྷག །རྟུག་དྲི་བཏང་ན་རླུང་ཁམས་སོང་ལགས་ཏེ། །དྲི་ཞིམ་མི་འབྱུང་ཉལ་གྲོགས་ངོ་ཚ་འཆོར། །གཡོ་སྒྱུ་བྱས་ན་ལྟོ་གོས་ཡོང་ལགས་ཏེ། །གཞན་ཡིད་མི་འོང་ཆོས་གྲོགས་ངོ་ཚ་འཆོར། །ཁྱེམ་མཚེས་འགྲན་སེམས་ཅན་གྱིས་བསྟོད་ར་ལས། །ཕ་མས་ངན་མཚང་བྲུས་ཤིང་བརྡུངས་ན་དགའ། །སེམས་ངན་རྒན་མོས་མ་ཎི་བཏོན་པ་ལས། །སེམས་བཟང་རྒད་པོས་སྐད་785

ཆ་བཤད་ན་དགའ། །གླུ་འདི་ཐོས་ཚད་སྐྱེ་བོ་ཕོ་མོ་ཡིས། །ལེགས་ཉེས་ཤེས་ནས་བླང་དོར་བྱེད་པར་ཤོག །ཅེས་པ་འདི་ནི་མདོ་བའི་ཡོན་བདག་རྣམས་ལ་སྨྲས་པའོ། །གྲུབ་མཐའི་ཕྱོགས་རིས་མ་མཆིས་པའི། །བླ་མ་གོང་མ་རྣམས་ལ་འདུད། །གསར་རྙིང་གྲུབ་མཐའ་ཐམས་ཅད་ཀྱི། །ཕྱོགས་རིས་ཞི་བར་བྱིན་གྱེས་རློབས། །དགེ་ལྡན་བསྟན་པའི་གཞི་མ་ལ། །རྙིང་མ་བསྟན་པའི་ཟུར་རྒྱན་དགོས། །འགལ་མེད་གྲོགས་སུ་ཤར་ཙ་ན། །ཐུབ་བསྟན་ཡུན་རིང་གནས་པར་འགྱུར། །གསར་རྙིང་གྲུབ་མཐའ་མ་ལུས་པ། །རྒྱལ་བསྟན་ཁོ་ན་ཡིན་པས་ན། །ཀུན་ལ་དག་་ སྣང་མཛོད་ཅིག་ཅེས། །པཎ་ཆེན་སྔ་ཕྱི་རྣམས་ཀྱིས་གསུངས། །ཕྱོགས་ལྷུང་གདོན་ཆེན་ཁོག་ཏུ་ཞུགས། །གཅིག་གིས་གཅིག་ལ་སྡང་བྱས་ན། །རྒྱལ་བསྟན་ཉམས་པར་འགྱུར་རོ་ཞེས། །མཁས་གྲུབ་གོང་མ་མང་བོས་གསུངས། །གསར་མས་རྙིང་མ་མ་དར་ན།།རྙིང་མས་གསར་མ་མ་དར་ན། །སྙམ་པའི་བསམ་ངན་གཅིག་སྐྱེས་ཀྱང་། །གཉིས་གའི་བསོད་ནམས་འཛད་པར་འགྱུར།།གསར་རྙིང་ཐམས་ཅད་དར་གྱུར་ན།།སྙམ་པའི་བསམ་པ་གཅིག་སྐྱེས་ཀྱང་། །བསོད་ནམས་དཔག་ཏུ་མེད་པ་ཐོབ། །བསྟན་པ་དར་ཞིང་རྒྱས་པར་འགྱུར། །དེ་ཕྱིར་ང་ཡི་རྗེས་འཇུག་རྣམས། །གསར་རྙིང་ཕྱོགས་རིས་མ་མཛད་པར། །ཀུན་ལ་དག་སྣང་སྦྱོང་བཞིན་དུ། །786

བསྟན་འགྲོ་ཡོངས་ལ་གང་ཕན་མཛོད། །དེ་ལྟར་ངེས་པར་མཛད་ནུས་ན། །བདེ་སྐྱིད་ཉི་མ་འཆར་རོ་ཞེས། །རྣལ་འབྱོར་ཞབས་དཀར་པ་ཡིས་སྨྲས། །ཐོས་ཚད་ཡོངས་ལ་ཕན་པར་ཤོག །ཅེསཔ་འདི་ནི་རང་གི་སློབ་མ་ཡང་སློབ་རྣམས་ལ་སྨྲས་པའོ། །སྔོན་གྱི་ལེགས་བྱས་བསོད་ནམས་མཐུ་དཔལ་ལས། །རིགས་གཟུགས་འབྱོར་བའི་དཔལ་གྱིས་རབ་བརྒྱན་ཅིང་། །བསྟན་ལ་རབ་གུས་ལྷག་བསམ་དགེ་བ་ཡིས། །དད་ཅན་ཡོན་བདག་རྣམས་ལ་འདི་སྐད་ཞུ། །དེང་དུས་ལུས་ལ་ནད་མེད་བདེ་ཞིང་སྐྱིད། །དཀོན་མཆོག་མཆོད་དང་དཀར་བོ་དགེ་བརྩོན་ངོས། །གནས་ཞེས་ཐོས་པས་དགའ་བའི་སྤུ་ལོང་གཡོས། །འདིར་ཡང་ལུས་སེམས་དགེ་ལ་འདུན་བཞིན་གནས། །སྐབས་དོན་མི་ལུས་ཐོབ་ཅིང་དམ་པའི་ཆོས། །བསྒྲུབ་ལ་རང་དབང་ཡོད་པའི་དུས་འདི་རུ། །སྙིང་ནས་དཀར་བོའི་ལྷ་ཆོས་མ་བྱས་ན། །ཕྱི་ནས་སྒྲུབ་དབང་མེད་པས་བསམ་བློ་ཐོངས། །དཀོན་མཆོག་མཆོད་དང་དགེ་འདུན་བསྙེན་བཀུར་དང་། །རང་ལ་ལྟོས་བཅས་བྱམས་པས་སྐྱོང་བ་དང་། །དམན་པར་སྙིང་བརྩེ་སྦྱིན་པ་གཏོང་བ་སོགས། །ཡ་རབས་ཁྱེམ་པའི་ཚུལ་ཡིན་དེ་ལ་འབོད། །ལས་དང་བྱ་བ་གང་དང་ཅི་བྱེད་ཀྱང་། །ཞིབ་མོའི་བློ་ཡིས་བསམ་གཞིག་ལེགས་བཏང་ནས། །འཕྲལ་དུ་བདེ་ཞིང་ཕུགས་སུ་ཕན་ངེས་པའི། །ཚུལ་དེ་787

དག་ནི་བརྩོན་པས་བསྒྲུབས་ན་ལེགས། །བག་མེད་གླུ་གར་ཆང་དང་རྩེད་མོ་དང་། །མི་དང་དུད་འགྲོ་གསོད་དང་བཅིངས་པ་དང་། །གཞན་ནོར་བརྐུ་དང་བྱི་བོ་བྱེད་པ་སོགས། །ངན་སྤྱོད་མི་དགེའི་ལས་རྣམས་སྤངས་ན་དགེ །ཟླ་དུས་ཉ་སྟོང་བརྒྱད་གསུམ་དུས་ཆེན་ལ། །རྒྱལ་བས་ཁྱིམ་པའི་རྟེན་ལ་རབ་བསྔགས་པའི། །བསྙེན་གནས་ཡན་ལག་བརྒྱད་པ་རབ་བླངས་ནས། །བསླབ་བྱ་དང་བཅས་ནན་ཏན་བསྲུང་བར་མཛོད། །དཀར་བོའི་སེམས་ཀྱིས་དགེ་བསྐུལ་ཡི་གེ་ལགས། །འདི་བཞིན་སྒྲུབས་དང་ཚེ་རབས་ཀུན་ཏུ་བདེ། །ཡིག་རྟེན་སྟོང་མིན་ཙམ་གྱི་དངོས་པོ་བཅས། །རང་གནས་མཚམས་ཁང་ནང་ནས་ཟླ་ཚེས་ཕུལ། །ཞེས་པ་འདི་ནི་དབུས་གཙང་གི་ཡོན་བདག་འགའ་རེར་ཕན་ཕྱིར་སྨྲས་པའོ། །བླ་མ་གོང་མ་རྣམས་ལ་གསོལ་བ་འདེབས། །གོང་མའི་རྣམ་ཐར་ཟིན་པར་བྱིན་གྱིས་རློབས། །དད་བརྩོན་ཤེས་རབ་སྙིང་རྗེ་ལྡན་པ་ཡི། །སློབ་མ་རྣམས་ལ་སྙིང་གཏམ་བཤད་ཀྱིས་ཉོན། །ཕན་བདེ་ལེགས་ཚོགས་ཡོན་ཏན་མ་ལུས་པའི། །འབྱུང་གནས་བླ་མ་ཡིན་པས་གསོལ་བ་ཐོབས། །ཆོས་ཀྱི་བར་ཆད་ཕ་མ་ནོར་རྫས་ཡིན། །ཕ་ཡུལ་ཕ་མ་ནོར་རྫས་བློ་ཡིས་ཐོངས། །ཆོས་ཀྱི་རྩ་བ་བྱམས་དང་སྙིང་རྗེ་དང་། །རིན་ཆེན་སེམས་མཆོག་ཐུགས་དམ་མཐིལ་དུ་ཟུངས། །དབུ་རྫོགས་ཕྱག་ཆེན་ལྟ་བ་གང་ཡིན་ཡང་། །788

དོན་ལ་གཅིག་པས་གང་མོས་ཉམས་སུ་ལོངས། །ཆོས་ཀུན་སྒྱུ་མ་ལྟ་བུར་ཤེས་བཞིན་དུ། །རྒྱལ་སྲས་སྤྱོད་པ་རྣམས་ལ་འཇུག་པར་གྱེས། །དེ་ལྟར་ལྟ་སྤྱོད་གཉིས་པོ་ཟུང་འབྲེལ་ན། །རང་གཞན་དོན་གཉིས་ལྷུན་གྱིས་འགྲུབ་པར་འགྱུར། །སྙིང་གཏམ་མ་བརྗེད་ཀུན་་གྱིས་ཡིད་ལ་ཟུངས། །ངས་ཀྱང་ཁྱེད་རྣམས་མི་བརྗེད་སེམས་ལ་འཛིན། །ཚེ་མཇུག་འདི་ལ་ད་དུང་མཇལ་བ་དང་། །ཕྱི་མར་དག་པའི་ཞིང་ནས་མཇལ་བར་ཤོག །ཅེས་པ་འདི་ནི་རྣལ་འབྱོར་ཞབས་དཀར་བས་བླ་མ་འཇིགས་མེད་རང་གྲོལ་སོགས་ཁམས་དང་མགོ་ལོག་ཕྱོགས་ཀྱི་དད་ཅན་སློབ་མ་རྣམས་ལ་སྨྲས་་་་པའོ། །ཀུན་བཟང་རྡོ་རྗེ་འཆང་དང་ཐུབ་དབང་སོགས། །དངོས་བརྒྱུད་བླ་མ་རྣམས་ལ་ཕྱག་འཚལ་ལོ། །སངས་རྒྱས་རྣམས་ཀྱིས་གང་ཟག་དབང་བོ་རབ། །ཚེ་གཅིག་སངས་རྒྱས་གོ་འཕང་ཐོབ་པའི་ཕྱིར། །གསང་སྔགས་རིམ་གཉིས་མཐར་ཐུག་འོད་གསལ་དོན། །རྩལ་དུ་བཏོན་ཏེ་འོད་གསལ་རྫོགས་ཆེན་བསྟན།།འདིར་ནི་ཆོས་ཀུན་བློ་ཡིས་བཏགས་པ་ཙམ། །མ་གཏོགས་རང་བཞིན་གྲུབ་པ་རྡུལ་ཙམ་ཡང་། །མེད་བཞིན་སྣང་བ་ཡིན་ཕྱིར་བློས་བྱས་ཀྱི། །མཚང་ཀུན་རིག་ནས་ཡུལ་མེད་ཟང་ཐལ་གྱི། །ངང་དུ་བཞག་ནས་འོད་གསལ་མངོན་སུམ་དུ། །རྟོགས་བྱེད་བློ་འདས་རྫོགས་ཆེན་ལྟ་བ་སྟེ། །ཤིན་ཏུ་ཟབ་པའི་གནས་འདི་རྟོགས་པ་ལ། །བླ་མ་789

གང་ཡིན་ཞིག་གིས་མི་ཆོག་གིས། །རྒྱལ་བའི་དགོངས་པའི་མཐར་ཐུག་རྙེད་པ་ཡི། །བླ་མ་རྟོགས་ལྡན་ཞིག་ལ་བརྟེན་པ་གཅེས། །དེ་ཕྱིར་འདི་ནི་ཐེག་པ་ཐམས་ཅད་ཀྱི། །ཡང་རྩེ་སྔགས་ཀྱི་ལྟ་བའི་མཐར་ཐུག་ཡིན། །མྱུར་དུ་སངས་རྒྱས་གོ་འཕང་འཐོབ་འདོད་པས། །ཉམས་སུ་ལོངས་དང་ཚེ་གཅིག་སངས་རྒྱས་འགྱུར། །གལ་ཏེ་ཚེ་འདིར་ཉམས་སུ་མ་ལོན་ཀྱང་། །ཐེག་པའི་ཡང་རྩེ་རྫོགས་པ་ཆེན་པོ་འདི། །ལྟ་བ་མཐོན་པོ་ཡིན་རྒྱུ་རེད་སྙམ་དུ། །དག་སྣང་སྦྱོངས་དང་བསོད་ནམས་ཆེན་པོ་ཡོང་། །ཞེས་སེམས་ལ་ཤར་ཚེ་སྐལ་བཟང་སློབ་མ་དབང་བོ་ཡང་རབ་རྣམས་ལ་ཕན་ཕྱིར་སྨྲས་པའོ། །ཆུང་ནས་དགེ་བའི་བཤེས་བསྟེན་ཐོས་བསམ་བྱས། །ཆེར་སོང་རི་ཁྲོད་དབེན་པར་སྒོམ་སྒྲུབ་བྱས། །ཚེ་མཇུག་བསྟན་འགྲོ་ཡོངས་ལ་གང་ཕན་བྱས། །མི་རྒན་ང་ཡི་བྱ་བ་ཚར་ནས་གདའ། །ད་ནི་ཚེ་ལྷག་ཅི་ཙམ་ཡོད་ཀྱི་བར། །ཐུགས་རྗེ་ཆེན་པོ་སེམས་ཉིད་ངལ་གསོ་བཞིན། །དབེན་པའི་གནས་སུ་སྒོ་གསུམ་རང་བབ་བཞག །སེམས་ཉིད་འོད་གསལ་དབྱེངས་སུ་ངལ་གསོ་བྱ། །སྔོན་བྱོན་རྒྱལ་བ་གོང་མའི་རྣམ་ཐར་དང་། །ཕ་ངའི་རྣམ་ཐར་སྐྱོང་འདོད་བུ་ཆེན་རྣམས། །ཆོས་བརྒྱད་ཚེ་འདིའི་བྱ་བ་བློ་ཡིས་ཐོངས། །དབེན་པའི་གནས་སུ་ཚེ་དང་སྒྲུབ་པ་སྙོམས། །དེ་ལྟར་མཛད་ན་བླ་མའི་ཞབས་ཏོག་དང་། །ཕ་མའི་དྲིན་གཟོ་སེམས་790

ཅན་འགྲོ་དོན་རྣམས། །འགྲུབ་ཅེས་དམ་པ་གོང་མས་ཡང་ཡང་གསུངས། །གསུང་བཞིན་ལྷ་ཆོས་ཡོང་བའི་སྨོན་ལམ་འདེབས། །ཞེས་པ་འདི་ནི་སྔོན་སྦྱངས་ལས་ཀྱི་འཕྲོ་ཅན་དགུ་རོང་སྤྲུལ་སྐུ་སོགས་དད་ཅན་རྗེས་འཇུག་སློབ་མ་བུ་ཆེན་རྣམས་ལ་འབྲོང་ལུང་ནས་སྨྲས་པའོ། །ན་མོ་གུ་རུ། དགོངས་པ་ཟབ་མོ་ནམ་མཁའ་དང་། །མཉམ་པའི་བླ་མར་ཕྱག་བྱས་ནས། །སེམས་ཉིད་མཁའ་ལས་རབ་ཡངས་པའི། །རྣལ་འབྱོར་གླུ་དབྱངས་ལེན་ལ་ཉོན། །ལྟ་བ་ཧར་སངས་རྒྱ་ཡན་ཡིན། །སྒོམ་པ་དམིགས་གཏད་འཛིན་མེད་ཡིན། །སྤྱོད་པ་གུ་ཡངས་བློ་བདེ་ཡིན། །འབྲས་བུ་འཁོར་འདས་སེམས་རྫོགས་ཡིན། །ཐམས་ཅད་སྒྱུ་མ་རྨི་ལམ་ཡིན། །སྣང་བའིན་སྟོང་ལ་སྟོང་བཞིན་སྣང་། །སྣང་སྟོང་ཟུང་འཇུག་ཡངས་པ་ཡིན། །འབྲས་བུ་འཁོར་འདས་སེམས་རྫོགས་ཡིན། །ཐམས་ཅད་སྒྱུ་མ་རྨི་ལམ་ཡིན། །རྣལ་ནི་ཆོས་ཉིད་རྣལ་མའི་དོན། །འབྱོར་ནི་དེ་ལ་འབྱོར་བ་ཡིན། །དེ་ཕྱིར་དོན་གྱི་རྣལ་འབྱོར་ལགས། །ཡོངས་གྲགས་བླ་མ་ཞབས་དཀར་ཟེར། །བླ་ནི་གོང་ན་མེད་པ་སྟེ། །མ་ནི་ཉམ་ཐག་འགྲོ་བའི་མ། །ཞབས་ནི་བླ་མའི་ཞབས་པད་བསྟེན། །དཀར་ནི་ཆོས་ལ་དཀར་བ་ཡིན། །གསང་མིང་ཚོགས་དྲུག་རང་གྲོལ་ཟེར། །ཚོགས་དྲུག་ཡུལ་གྱི་སྣང་བ་དང་། །དེར་འཛིན་རྟོགས་པ་སྟོང་ཉིད་ཀྱི། །དབྱིངས་སུ་རང་སར་གྲོལ་བ་ཡིན། །རང་གི་རང་ལ་791

མིང་ཞིག་བཏགས། །མིང་ལ་གུ་ཡངས་བློ་བདེ་ཟེར། །གནས་ལུགས་རྟོགས་པས་གུ་རེ་ཡངས། །ལྷ་ཆོས་བྱས་པས་བློ་རེ་བདེ། །མིང་ལ་བརྟེན་ནས་ཆོས་ཀྱི་དོན། །གོ་ཕྱིར་མིང་དོན་གླུ་རུ་བླངས། །ཐོས་ཚད་ཡོངས་ལ་ཕན་པར་ཤོག །ཅེས་པ་འདི་ནི་དད་ཅན་བུ་སློབ་འགའ་རེས་ཁྱེད་ཀྱི་མཚན་རྣམས་ཀྱི་དོན་དང་མཐུན་པའི་ཞལ་གདམས་ཤིག་དགོས་ཞེས་་་་་་་་་བསྐུལ་ངོར་སྨྲས་པའོ། །དད་གཏོང་བློ་གྲོས་གསུམ་མངའ་བའི། །སྐལ་ལྡན་སློབ་བུ་རྣམས་ཀྱིས་མཆོག །མཚན་སྙན་གཉན་ཐོག་ཚུལ་ཁྲིམས་ཞེས། །ཡོངས་ལ་གྲགས་པའི་སྐུ་དྲུང་དུ། །རྒྱལ་ཁམས་རྣམ་དཀར་དགེ་ཕྱོགས་ལ། །བསྐུལ་བའི་རྣལ་འབྱོར་ཞབས་དཀར་བས། །རབ་ཏུ་བརྩེ་ཞིང་དུང་བའི་སྒོས། །གཏམ་སྙན་ཡི་གེར་བཀོད་ནས་འབུལ། །ཁྱེད་ཀྱི་ལུས་སེམས་རབ་བདེ་ཞིང་། །ཆོས་ལྡན་བྱ་བ་སྒྲུབ་བཞིན་དུ། །གནས་པའི་གཏམ་སྙན་ཐོས་པའི་མོད། །དངོས་སུ་མཇལ་འདྲའི་དགའ་སྤྲོ་ཤར། །ཕྲན་ཀྱང་བླ་མ་དཀོན་མཆོག་གི །ཐུགས་རྗེས་སྒྱུ་མའི་ལུས་པོ་བདེ། །འོད་གསལ་ཉི་མ་སྙིང་དབུས་སུ། །ཤར་བས་སེམས་ཀྱང་བདེ་བར་མཆིས། །དམ་པ་གོང་མའི་གསུང་བཞིན་དུ། །བདག་གིས་ལེགས་པར་བཤད་པ་ཡི། །ལམ་རིམ་བློ་སྦྱོང་རྣམས་ལ་ལྟོས། །རང་རྒྱུད་གྱོང་བོ་ཅི་ཐུལ་གྱིས། །འདི་ནས་ཁྱོད་ཀྱི་བསམ་དོན་ཀུན། །ཆོས་བཞིན་འགྲུབ་792

པའི་སྐྱབས་འཇུག་བྱ། །ད་དུང་ཚེ་མཇུག་འདི་ཉིད་ལ། །ཡང་ཡང་མཇལ་བའི་སྒོན་ལམ་འདེབས། །མི་ལོ་སྟོང་ཕྲག་ཐུབ་པ་ཡི། །བྱང་ཕྱོགས་སྒྲ་མི་སྙན་གྱི་ལུགས། །འཆི་བ་མེད་པའི་རིང་གཟུངས་སྒོས།།བསྒྲུབས་པའི་ཚེ་རིལ་བཅས་ཏེ་ཕུལ། །ཞེས་པ་འདི་ནི་དད་ལྡན་སློབ་མ་གཉན་ཐོག་ཚུལ་ཁྲིམས་ལ་ཕུལ་བའོ།།ངོ་མཚར་སྣང་རའི་གསེར་ཁང་ཉམས་དགའ་ན། །བསྟན་དང་འགྲོ་ལ་གང་ཕན་མཛད་བཞིན་དུ། །བཞུགས་པའི་མཁས་གྲུབ་ཉིས་འཛོམ་དགེ་བའི་བཤེས། །འབྲེལ་ཚད་དོན་ལྡན་མཆོག་གི་ཞབས་དྲུང་དུ། །ཕྱོགས་མེད་རྒྱལ་ཁམས་བསྐོར་བའི་རྣལ་འབྱོར་པ། །ངེས་མེད་རི་ཁྲོད་འགྲིམས་པའི་བྱ་བྲལ་བ། །ཆོས་མེད་གླུ་དབྱངས་ལེན་པའི་ཞབས་དཀར་བས། །ཟོལ་མེད་སྒོ་གསུམ་གུས་པས་འདི་སྐད་ཞུ། །མགོན་ཁྱོད་གཟུགས་སྐུ་རབ་ཏུ་བདེ་ངོས་ནས། །བསྟོད་བསྔགས་ཚིགས་བཅད་གླེགས་བུ་ལྷ་རྫས་བཅས། །སྩལ་བ་མ་ཉམས་ལག་ཏུ་འབྱོར་བའི་མོད། །སེམས་ལ་དངོས་སུ་མཇལ་འདྲའི་དགའ་སྤྲོ་ཤར། །རྣལ་འབྱོར་བདག་གི་སྒྱུ་ལུས་རྒས་ན་ཡང་། །སེམས་ལ་ནམ་ཡང་རྒས་རྒྱུ་མ་བྱུང་བར། །རབ་ཏུ་གསལ་བའི་ངང་ནས་ད་དུང་ཡང་། །བསྟན་དང་འགྲོ་དོན་གང་ནུས་བྱེད་བཞིན་མཆིས། །རྒྱུན་དུ་བླ་མར་དད་པ་སྐྱེས་གྱུར་ན། །བྱིན་རླབས་སེམས་ལ་འཇུག་པའི་སྔ་ལྟས་ཡིན། །བདག་793

གི་རྒྱུད་ཀྱི་ཉམས་རྟོགས་ཡོན་ཏན་རྣམས། །ཁྱེད་ཀྱི་རྒྱུད་ལ་སྐྱེ་བའི་སྐྱབས་འཇུག་བྱ། །ཁྱེད་ཀྱང་རྨི་ལམ་ཙམ་གྱི་ཚེ་མཇུག་འདིར། །ཚེ་འདི་བློས་ཐོངས་སེམས་ཉིད་འོད་གསལ་གྱི། །ངང་ལ་ཞོག་དང་བཅོས་མིན་སྙིང་རྗེ་སོགས། །ཉམས་རྟོགས་ཤར་ནས་འགྲོ་ལ་ཕན་པར་འགྱུར། །ཡི་གེའི་རྟེན་དུ་སྐུ་ཚེ་རིང་བའི་ཕྱིར། །ལོ་སྟོང་ཐུབ་པའི་སྒྲ་མི་སྙན་གྱི་ལུགས། །འཆི་མེད་རིང་གཟུངས་སྒོ་ནས་བསྒྲུབས་པ་ཡི། །ཚེ་རིལ་དང་བཅས་ཟླ་ཚེས་བཟང་བོར་ཕུལ། །ཞེས་པ་འདི་ནི་སྣང་རའི་གསེར་ཁང་ན་བཞུགས་པའི་རི་རྩའི་ཨ་ལགས་མཚམས་པ་ལ་འབྲོང་ལུང་ནས་ཕུལ་བའོ། །འཇམ་མགོན་བླ་མ་མདོ་སྔགས་གནད་བསྡུས་པ། །ངེས་འབྱུང་བྱང་སེམས་ཡང་དག་ལྟ་བ་དང་། །རིམ་གཉིས་ལམ་བཟང་ཡིན་ཞེས་ཡོངས་ལ་གྲགས། །འདི་ལ་ནན་ཏན་མཛོད་དང་རི་ཁྲོད་པ། །སངས་རྒྱས་གཉིས་པ་ཇོ་བོ་ཡབ་སྲས་སོགས། །བཀའ་གདམས་གོང་མ་རྣམས་ཀྱི་ཐུགས་དམ་མཐིལ། །བྱམས་དང་སྙིང་རྗེ་བྱང་ཆུབ་སེམས་གཉིས་ཡིན། །འདི་ལ་ནན་ཏན་མཛོད་དང་རི་ཁྲོད་པ། །ས་ར་ཧ་དང་གླིང་ཆེན་རས་པ་སོགས། །རྒྱ་བོད་གྲུབ་ཐོབ་མང་བོའི་ཐུགས་དམ་མཐིལ། །རྫོགས་རིམ་མཐར་ཐུག་ཕྱག་ཆེན་དོ་ཧ་ཡིན། །འདི་ལ་ནན་ཏན་མཛོད་དང་རི་ཁྲོད་པ། །གྲུབ་པའི་དབང་ཕྱུག་པདྨ་འབྱུང་གནས་ཀྱིས། །མཁའ་འགྲོའི་གསང་794

མཛོད་སོགས་ནས་བླངས་པ་ཡི། །རྫོགས་ཆེན་གྲུབ་ཐོབ་གོང་མའི་གསང་ཆོས་ཡིན། །འདི་ལ་ནན་ཏན་མཛོད་དང་རི་ཁྲོད་པ། །མ་ཅིག་ལབ་སྒོན་གཅོད་ཀྱི་གདམས་པ་འདི། །མདོ་སྔགས་ཆོས་རྣམས་ཀུན་གྱི་ཉིང་ཁུ་ཡིན། །བདག་འཛིན་ཉོན་མོངས་གཅོད་ལ་ཤིན་ཏུ་བསྔགས། །འདི་ལ་ནན་ཏན་མཛོད་དང་རི་ཁྲོད་པ། །ཉམས་ལེན་མཛད་ན་ཧ་ཅང་མང་མི་དགོས། །འདི་དག་རེ་རེ་ཙམ་གྱིས་ཆོག་པར་གདའ། །རང་ཉིད་གང་མོས་བསྟན་འགྲོར་གང་ཕན་གྱི། །ཆོས་ལ་ནན་ཏན་མཛོད་དང་རི་ཁྲོད་པ། །བསྟན་དང་འགྲོ་བ་ཡོངས་ལ་ཕན་པའི་ཐབས། །ཆོས་ལུགས་གང་ལའང་ཕྱོགས་རིས་མི་མཛད་པར། །ཀུན་ལ་དག་སྣང་སྦྱོང་བཞིན་སྟོན་་པ་མཆོག །འདི་ལ་ནན་ཏན་མཛོད་དང་རི་ཁྲོད་པ། །ཞེས་པ་འདི་ནི་དགེ་སློང་འཇིགས་མེད་སོགས་སློབ་བུ་རི་ཁྲོད་པ་ཡོངས་ལ་ཕན་ཕྱིར་འབྲོང་ལུང་ནས་སྨྲས་པའོ། །ཡང་ཞོ་འོང་ལ་སྟེང་འོག་གི་ཡོན་བདག་རྣམས་ལ་མ་ཎིའི་་་་་་ལུང་བྱས་པས། རྒན་རྒོན་དད་ཅན་འགའ་རེས་མ་ཎི་བཏོན་པའི་ཕན་ཡོན་ཞིག་གསུང་དགོས་ཟེར་བ་འོ་དེ་ཡིན་ན་མ་ཎི་བཀའ་་་་་འབུམ་ལས། ་ཁྱབ་གདལ་ཆེན་པོའི་གནས་མཆོག་ཏུ། །དྲུག་པ་ཐུགས་རྗེ་ཆེན་པོ་ཡིས། །ཨོཾ་མ་ཎི་པདྨེ་ཧཱུཾ་བརྗོད་པས། །རྟག་ཆད་མ་སྤངས་གནས་སུ་དག །ལྷ་ལྟུང་བའི་སྡུག་བསྔལ་ཞི་བར་བྱས།།དེས་ན་ངོ་795

མཚར་ཆེ་ཞེས་བྱ། །ཀུན་གྱིས་མ་ཎི་པདྨེ་སྒོངས། །མ་ཎིས་སྒྲིབ་པ་སྦྱོང་བ་ནི། །སུམ་ཅུ་རྩ་གསུམ་ལྷ་ཡུལ་ན། །ལྷ་བུ་དྲི་མ་མེད་པ་ཡིས། །མཚམས་མེད་ལྔ་ཡི་ལས་བྱས་པས། །རྡོ་རྗེ་དམྱལ་བར་སྐྱེས་པ་ལ། །བརྒྱ་བྱེན་ལྷ་ཡི་ཐུབ་པ་ཡིས། །ཨོཾ་མ་ཎི་པདྨེ་ཧཱུཾ་བརྗོད་པས། །རྡོ་རྗེ་དམྱལ་ནས་ཐོན་ནས་ནི། །རྡོ་རྗེ་ལྟ་བུའི་དགོངས་པ་ཤར། །དེས་ན་སྒྲིབ་པ་སྦྱོང་ཞེས་བྱ། །ཀུན་གྱིས་མ་ཎི་པདྨེ་སྒྲོངས། །རི་རབ་ཆེན་པོའི་ཁོང་གསེང་ན། །ལྷ་མིན་སྣང་བྱེད་ཅེས་བྱ་བས། །སྲོག་གཅོད་བྱས་པའི་རྣམ་སྨིན་གྱིས། །ཚ་བའི་དམྱལ་བར་སྐྱེས་པ་ལ། །བཅོམ་ལྡན་ཐགས་བཟང་ཐུབ་པ་དེས། །ཨོཾ་མ་ཎི་པདྨེ་ཧཱུཾ་བརྗོད་པས། །ཚ་བའི་དམྱལ་བའི་གནས་ནས་ཐར། །དཔའ་བར་འགྲོ་བའི་རྟོགས་པ་ཤར། །དེས་ན་ངོ་མཚར་ཆེ་ཞེས་བྱ། །ཀུན་གྱིས་མ་ཎི་པདྨེ་སྒྲོངས། །མབཱརྙ་ཡི་གྲོང་ཁྱེར་དུ། །སྟོབས་ལྡན་བུ་ནི་མ་སྐྱེས་དགྲས། །ཕ་བསད་པ་ཡི་རྣམ་སྨིན་གྱིས། །གྲང་བའི་དམྱལ་བར་སྐྱེས་པ་ལ། །བཅོམ་ལྡན་ཤཱཀྱ་ཐུབ་པ་ཡིས། །ཨོཾ་མ་ཎི་པདྨེ་ཧཱུཾ་བརྗོད་པས། །གྲང་བའི་དམྱལ་བའི་གནས་ནས་ཐར། །སྒྱུ་མ་ལྟ་བུའི་དགོངས་པ་ཤར། །དེས་ན་ངོ་མཚར་ཆེ་ཞེས་བྱ། །ཀུན་གྱིས་མ་ཎི་པདྨེ་སྒོངས། །གང་བཟང་བུ་ནི་ལྔ་བརྩེགས་ཀྱིས། །སངས་རྒྱས་གསེར་ཐུབ་བསྟན་པ་ལ། ། དམ་པའི་ཆོས་ལ་སྐུར་བ་བཏབ། །དེ་ཡི་རྣམ་སྨིན་དུད་འགྲོར་སྐྱེས། །སྒྲིབ་སེལ་796

ཤཱཀྱ་སེང་གེ་ཡིས། །ཨོཾ་མ་ཎི་པདྨེ་ཧཱུཾ་བརྗོད་པས། །གླེན་ཁྲུགས་བྱོལ་སོང་གནས་ནས་ཐར། །གསལ་ལ་མི་རྟོག་དགོངས་པ་ཤར། །དེས་ན་ངོ་མཚར་ཆེ་ཞེས་བྱ། །ཀུན་གྱིས་མ་ཎི་པདྨེ་སྒོངས། །རྒྱལ་བུ་མཇེས་ལྡན་བྱ་བ་ཡིས།།ཁྱེམ་བདག་མགོན་མེད་ཟས་སྦྱིན་ལ། །སེར་སྣ་འཇུར་གེགས་ཆེར་བྱས་པས། །དེ་ཡིས་རྣམ་སྨིན་ཡི་དྭགས་སྐྱེས། །འཕགས་པ་ནམ་མཁའ་མཛོད་ཆེན་གྱིས། །ཨོཾ་མ་ཎི་་པདྨེ་ཏྟྭཾ་བརྗོད་པས། །ཡི་དྭགས་བཀྲེས་སྐོམས་གནས་ནས་ཐར། །ལོངས་སྤྱོད་འགགས་མེད་དགོངས་པ་ཤར། །དེས་ན་ངོ་མཚར་ཆེ་ཞེས་བྱ། །ཀུན་གྱིས་མ་ཎི་པདྨེ་སྒྲོངས། །གྱད་ཡུལ་མིའུ་ཐུང་སོར་ཕྲེང་གིས། །མི་སྟོང་དགུ་བརྒྱ་གོ་དགུ་བསད། །དམྱལ་ཁམས་བཅོ་བརྒྱད་གནས་སུ་ལྷུང་། །ཐུབ་པའི་དབང་བོ་སྟོབས་ཅན་གྱིས། །ཨོཾ་མ་ཎི་པདྨེ་ཧཱུཾ་བརྗོད་པས། །ཚ་གྲང་སྡུག་བསྔལ་ཞི་བར་བྱས། །སེང་གེའི་སྟོབས་ཀྱི་དགོངས་པ་ཤར། །དེ་ལྟར་སྒྲིབ་པ་སྦྱོང་ཞེས་བྱ། །ཀུན་གྱེས་མ་ཎི་པདྨེ་སྒོངས། །ཞེས་བརྗོད་པས་ཀུན་དད་ཅིང་མ་ཎི་འདོན་པ་ལ་བརྩོན་པར་གྱུར་ཏོ། །ས་གང་དུ་སོང་རུང་བླ་མ་དྲན། །རང་ཆུང་འདྲིས་རྩེ་གྲོགས་དྲན་ནས་བྱུང་། །ཡུལ་གང་དུ་བསྡད་རུང་བླ་མ་དྲན། །གྲོགས་རྡོ་རྗེ་སྤུན་རྣམས་དྲན་ནས་བྱུང་། །གྲོང་གང་དུ་ཕྱིན་རུང་རི་ཁྲོད་དྲན། །གྲོགས་བྱ་དང་རི་དྭགས་དྲན་ནས་བྱུང་། །ཁྱིམ་གང་དུ་797

བསྡད་རུང་བྲག་ཕུག་དྲན། །ཤིང་ལྗོན་པའི་བསིལ་གྲིབ་དྲན་ནས་བྱུང་། །ཟས་ཅི་ཞིག་ཟོས་རུང་སྔོ་ཚོད་དྲན། །ནགས་དགའ་ལྡན་ཤིང་ཏོག་དྲན་ནས་བྱུང་། །གོས་ཅི་ཞིག་གོན་རུང་ཕྱིང་དཀར་དྲན། །མདོག་སྔོ་ལྗང་རྩྭ་གདན་དྲན་ནས་བྱུང་། །དུས་རྒྱུན་དུ་བཀའ་བརྒྱུད་རྣམ་ཐར་དྲན། །གནས་དབེན་པར་བཞུགས་ཚུལ་དྲན་ནས་བྱུང་། །དེ་དྲན་པས་དབེན་པར་སྡོད་སྙིང་འདོད། །ཉམས་རྟོགས་པ་མེད་རུང་བློ་རེ་བདེ། །ཕ་རྒས་རུང་རི་ཁྲོད་ཇེ་མཐོར་གཏོང་། །བུ་སློབ་མ་རྣམས་ཀྱང་དེ་བ་ཞིན་མཛོད། །ཅེསཔ་འདི་ཡང་ཉིན་ཞིག་སེམས་ལ་ཤར་བ་ལྟར་བླངས་པའོ། །གཞན་ཡང་སྐལ་བཟང་སློབ་མ་མང་བོས་ཁོང་ཚོ་ལ་ཡང་།སྐལ་བ་བཟང་བཟང་བྱས་ཞལ་གདམས་རེ་གནང་དགོས་ཟེར་བ་ལ་རིམ་པ་བཞིན་དུ་འདི་རྣམས་བྱིན། ་དུས་གསུམ་རྒྱལ་བ་བསྐྱེད་མཛད་པའི། །ཆོས་སྐུ་ཡུམ་ཆེན་མོ་ལ་འདུད། །སྟོང་བ་ཉིད་ལ་དཔྱད་སྒོམ་དང་། །འཇོག་སྒོམ་ནུས་པར་བྱིན་གྱིས་རློབས། །རྒྱལ་ཡུམ་ཤེས་རབ་སྙིང་བོ་ལས། །ཕུང་་བོ་ལྔ་བོ་རང་བཞིན་གྱིས། །སྟོང་བ་རྣམ་པར་བལྟའོ་གསུངས། །དེ་བཞིན་དཔྱད་ནས་བསྒོམ་པ་གཅེས། །དེ་ཡི་རྗེས་སུ་སྟོང་ཉིད་ལ། །གཟུགས་མེད་ཚོར་བ་འདུ་ཤེས་མེད། །འདུ་བྱེད་རྣམ་ཤེས་མེད་གསུངས་བཞིན། །མེད་པའི་ངང་ལ་མཉམ་པར་ཞོག །ཆོས་ཀུན་798

སྟོང་བ་ཡིན་ཉན་ན། །དེ་ལྟར་བསྒོམ་ནི་ཅིས་མི་ཉན། །བསྒོམ་ནི་ཉན་ན་སྟོང་ཉིད་ཀྱི། །ངང་ལ་འཇོག་པ་དེ་བས་ཉན།།དགེ་ལུགས་པ་ཡིས་སྟོང་ཉིད་ལ། །དཔྱད་སྒོམ་གཙོ་བོར་བྱེད་པ་ཡིན། །ཕྱག་རྫོགས་པ་ཡིས་སྟོང་ཉིད་ལ། །འཇོག་སྒོམ་གཙོ་བོར་བྱེད་པ་ཡིན། །སུ་ཞིག་ཡིན་ཡང་དཔྱད་སྒོམ་དང་། །འཇོག་སྒོམ་གཉིས་ཀ་དགོས་པ་ཡིན། །ངས་ནི་དེ་ལྟར་བྱས་པ་ཡིན། །ཁྱེད་ཀྱང་དེ་ལྟར་བྱས་ན་ལེགས། །གླུ་འདི་ཐོས་ཚད་ཐམས་ཅད་ཀྱིས།།དཔྱད་སྒོམ་སྟེང་དུ་འཇོག་སྒོམ་བྱས། །མྱུར་དུ་ཆོས་སྐུ་ཡུམ་ཆེན་མོའི། །དགོངས་པ་མངོན་དུ་འགྱུར་བར་ཤོག །ཅེས་པ་འདི་ནི་དགེ་སློང་དཔལ་རི་བ་ལ་གདམས་པའོ། །མ་གྱུར་འགྲོ་ཀུན་སྙིང་རྗེ་ནས། །མ་ཤ་ནམ་ཡང་མི་གསོལ་བའི། །མ་འདྲའི་ཐུགས་རྗེ་ཆེན་པོ་ཡིས། །མ་ལུས་འགྲོ་ཀུན་བུ་བཞིན་སྐྱོངས། །ཆོས་ཀྱི་རྩ་བ་བྱང་ཆུབ་སེམས། །དེ་ཡི་རྩ་བ་སྙིང་རྗེ་ཡིན། །སྙིང་རྗེ་རྒྱུད་ལ་སྒྱེ་བའི་གེགས། །སྡིག་ཟས་ཤ་ཁྲག་ཡིན་པས་སྤོངས། །ཤ་ཟན་ཕྱི་མར་དམྱལ་བར་སྐྱེ། །ཤ་ཟན་ཤ་ཟ་སྲིན་པོར་སྐྱེ། །ཤ་ཟན་ཕྲ་མེན་བཤན་པར་སྐྱེ། །ཤ་ཟན་ཁྲ་དང་སྤྱང་ཀིར་སྐྱེ། །ཤ་ཁྲག་ཟོས་ན་འདོད་ཆགས་སྐྱེ། །ཤ་ཁྲག་ཟོས་ན་བྱིང་རྨུགས་འཕེལ། །ཤ་ཁྲག་ཟོས་ན་ལུས་པོ་ལྕི། །ཤ་ཁྲག་ཟོས་ན་མ་ཞུས་ན། །ཤ་ཁྲག་ཡོད་སར་ལྷ་འདྲེ་འཁོར། །ཤ་ཁྲག་ཡོད་སར་གོད་ཁ་སྡང་། །ཤ་ཁྲག་ཡོད་སར་ཁྲག་འབྲུམ་འོང་། །ཤ་ཁྲག་ཡོད་799

སར་སྡིག་ཅན་མོད། །ཤ་ལ་དགའ་ན་ནོར་རྫས་འཛད། །ཤ་ལ་དགའ་ན་སྡིག་པ་འོང་། །ཤ་ལ་དགའ་ན་བསྟན་ལ་གནོད།།ཤ་ལ་དགའ་ན་ཀུན་གྱིས་སྨོད། །ཤ་ཡི་ཉེས་དམིགས་ལེགས་བསམས་ནས། །ཤ་ལ་སྲེད་པ་མ་ཆེ་ཞིག །ཚེ་རབས་ཀུན་ཏུ་ཕ་མ་ཡི ཤ་ཁྲག་ཟ་བར་མ་གྱུར་ཅིག །ཅེས་པ་འདི་ཡང་སེམས་ལ་ཤར་བ་ལྟར་སློབ་བུ་འཕྲིན་ལས་དར་རྒྱས་ལ་གདམས་པའོ།།རྒྱུད་ལ་སྙིང་རྗེ་རིན་པོ་ཆེ། །སྐྱེས་པའི་སྐུ་ལ་གུས་ཕྱག་འཚལ། །ཆོས་ཀྱི་རྩ་བ་སྙིང་རྗེ་ཡིན། །མེད་ན་ཆོས་ཀྱི་རྩ་བ་རུལ། །སྙིང་རྗེ་ཡོད་ན་སངས་རྒྱས་སྲས། །མེད་ན་སེམས་ཅན་ངན་ཤོས་ཡིན། །ནང་བའི་ཁྱད་ཆོས་སྙིང་རྗེ་ཡིན། །མེན་ན་ཕྱི་རོལ་པ་ལས་ཐུ། །སྙིང་རྗེ་ཡོད་ན་འགྲོ་དོན་འགྲུབ། །མེད་ན་རང་དོན་ཙམ་ཡང་དཀའ། །སྙིང་རྗེ་ཡོད་ན་ཤ་མི་ཟ། །མེད་ན་ཤ་རྐྱང་ཟ་སྙིང་འདོད། །སྙིང་རྗེ་ཡོད་ན་སྡིག་མི་བྱེད། །མེད་ན་སྲོག་གཅོད་ལས་ལ་དགའ། །སྙིང་རྗེ་ཡོད་ན་མ་དང་འདྲ། །མེད་ན་མ་ཡང་ངན་མ་འདྲ། །སྙིང་རྗེ་ཅན་ལ་ཀུན་གྱིས་སྨོན། །མེད་ན་ལྷ་མི་ཀུན་གྱིས་འཕྱ། །ཆོས་པའི་བཟང་ངན་ཁྱད་པར་ཡང་། །སྙིང་རྗེ་ཡོད་མེད་འདི་ལ་ཐུག །དེ་ཕྱིར་ཆོས་པའི་ཁྱད་ཆོས་མཆོག །སྙིང་རྗེ་ཡིན་པས་བསྒོམ་པར་མཛོད། །ཚེ་རབས་ཀུན་ཏུ་སྙིང་རྗེ་དང་། །ནམ་ཡང་འབྲལ་བ་མེད་པ་ཤོག །ཅེས་པ་འདི་ཡང་གརྨ་ལྷུན་གྲུབ་ལ་གདམས་པའོ། །800

ཆུ་འགོ་གངས་ལ་ཐུག་པ་བཞིན། །ཆོས་འགོ་སྟོན་པ་སངས་རྒྱས་ཐུག །སྟོན་པས་གསུངས་པའི་དམ་ཆོས་རྣམས། །བསྡུ་ན་མདོ་སྔགས་གཉིས་སུ་འདུས། །མི་ཀུན་ཞིང་ལས་འཚོ་སྐྱོང་ལ། །འབད་ན་ཕྱུག་པོར་འགྲོ་བ་བཞིན། །ཀུན་ཀྱིས་རྒྱུ་ཡི་ཕར་ཕྱིན་ལ།།བསླབས་ན་སངས་རྒྱས་འཐོབ་པར་འགྱུར། །ཁེ་བ་འགའ་རེས་གསེར་དངུལ་སོགས། །ཚོང་བྱས་ཕྱུག་པོར་འགྲོ་བ་བཞིན། །འགའ་རེས་འབྲས་བུ་གསང་སྔགས་ཆོས། །ཉམས་སུ་བླངས་ན་སངས་རྒྱས་འགྱུར། །དེད་དཔོན་ཁ་ཅིག་ནོར་བུ་ལ།།བརྟེན་ནས་ཕྱུག་པོར་འགྲོ་བ་བཞིན། །དབང་རབ་མདོ་སྔགས་མཐར་ཐུག་དོན། །ཕྱག་རྫོགས་བསྒོམས་ནས་སངས་རྒྱས་འགྱུར། །དེ་རྣམས་གང་ལ་བརྟེན་ནས་ཀྱང་། །སངས་རྒྱས་གོ་འཕང་ཐོབ་དུས་འདིར། །བླ་མ་མཁས་པ་ལ་བརྟེན་ནས། །གང་མོས་ཉམས་སུ་ལེན་པར་མཛོད། །ཅེས་པ་འདི་ནི་ཧོར་ནག་དགེ་སློང་ངག་དབང་བསྟན་འཛིན་བཟང་བོ་ལ་གདམས་པའོ། །དེ་ལྟར་གདམས་པས་ཐམས་ཅད་དགའ་ཞིང་སྤྲོ་བར་གྱུར་ཏོ། །ཡང་སློབ་བུ་དད་ཅན་དཀར་དྲིས་དགེ་སློང་གིས་སེམས་ལ་ཕན་པའི་ཞལ་གདམས་ཤིག་དགོས་ཞེས་བསྐུལ་ངོར་འདི་སྐད་་་་་སྨྲས། ་མགོན་ཐུབ་དབང་སྨན་བླ་འོད་དཔག་མེད། །ལྷ་སྤྱན་རས་གཟིགས་དབང་སྒོལ་མ་ཡིས། །མི་བདག་དང་རྗེས་འཇུག་བུ་སློབ་801

ལ། །ཐུགས་བརྩེ་བས་གཟིགས་ལ་བྱིན་གྱིས་རློབས། །ངས་ཕན་པའི་སྙིང་གཏམ་ཟབ་མོ་ཞིག །བུའི་སེམས་ལ་ཕན་ཕྱིར་གླུ་རུ་ལེན། །ཆོས་ཁ་ཏོན་བཟླས་བརྗོད་བྱེད་མཁན་གྱི། །ཁྱོད་དཀར་དྲིས་དགེ་སློང་དགའ་བས་ཉོན། །སྡིག་མི་དགེ་བྱས་པའི་ཉེས་དམིགས་དང་། །ཆོས་དགེ་བ་བྱས་པའི་ཕན་ཡོན་གཉིས། །དུས་ཡང་ཡང་སོམས་དང་སྡིག་སྤངས་ནས། །ཆོས་དགེ་བ་བསྒྲུབ་འདོད་སྐྱེ་བར་འགྱུར། །ཁྱོད་ཁ་ཏོན་གང་བྱེད་ཕན་ཡོན་ཀུན། །ངས་བསྐལ་པར་བརྗོད་ཀྱང་ག་ལ་རྫོགས། །གཞན་མ་ཎི་བཏོན་པའི་ཕན་ཡོན་ཡང་། །ཚེ་གང་བོར་བཤད་ཀྱང་རྫོགས་མི་འགྱུར། །དོན་དེ་ཕྱིར་ཁ་ཏོན་ཕན་ཡོན་རྣམས། །སྐབས་སྐབས་སུ་སོམས་ལ་དགའ་བ་སྒོམས། །དེ་བསྒོམས་ན་དགེ་བ་གང་བྱས་རྣམས། །དུས་ཉིན་རེ་བཞིན་དུ་གོང་འཕེལ་འགྱུར། །ཆོས་རྡོར་གཅོད་བཏོན་ན་མནར་བར་འགྱུར། །དེས་སྔར་བྱས་སྡིག་པ་དག་གསུངས་བཞིན། །ཁྱོད་ན་བས་སྡིག་སྒྲིབ་འདག་པས་ན། །དེ་མི་དགའ་མ་བྱེད་དགའ་བ་སྒོམས། །ཤི་སོང་རུང་ཚེ་འདིར་སྡིག་མ་བྱས། །ཆོས་ཁ་ཏོན་མང་བོ་བྱས་པའི་མཐུས། །ཚེ་ཕྱི་མར་ངན་འགྲོར་སྐྱེ་མི་འགྱུར། །ཡར་མཐོ་རིས་ཐར་བའི་གནས་སུ་སྐྱེ། །དུས་ནམ་ཞིག་འཆི་བའི་དུས་སྐབས་སུ། །རྗེ་བླ་མ་ལྷ་ལ་གསོལ་བ་ཐོབས ཡར་བདེ་བ་ཅན་དུ་སྐྱེ་བར་སྨོན། །མི་ངས་ཀྱང་སྨོན་ལམ་དེ་ལྟར་802

འདེབས། །གླུ་འདི་ཉིད་བླངས་པའི་དགེ་བ་དང་། །གཞན་དུས་གསུམ་བསགས་པའི་དགེ་བའི་མཐུས། །དུས་གནས་སྐབས་ཀུན་ཏུ་བདེ་བ་དང་། །མཐར་བདེ་བ་ཅན་དུ་སྐྱེ་བར་ཤོག །ཅེས་སྨྲས་པས་ཁོ་རང་གིས་ཁ་ཏོན་ལ་བརྩོན་པ་ཆེར་སོང་ངོ་། །རང་གི་ཞབས་ཕྱི་དང་གཞན་གྱེ་གྲྭ་བཙུན་མང་བོ་དབུས་སུ་འགྲོ་བ་ལ་ཕན་པའི་ཕྱིར་ལམ་ཡིག་ཚིགས་བཅད་མ་འདི་ཡི་གེར་བྲིས་ནས་བྱིན།རྗེ་བླ་མ་དཀོན་མཆོག་ཐུགས་རྗེ་ཅན། །དབུས་འགྲོ་མཁན་ཡོངས་ལ་ཐུགས་རྗེས་གཟིགས། །ལྷོའི་ལམ་ཁའི་ཡོན་བདག་ཐམས་ཅད་ལ། །ཐུགས་བརྩེ་བས་གཟིགས་ལ་བྱིན་གྱིས་རློབས། །ས་ཁ་ཐག་རིང་བོས་བར་ཆོད་ནས། །ངེད་ཐམས་ཅད་དངོས་སུ་མཇལ་དཀའ་ཡང་། །ངས་ཕན་པའི་གླུ་འདི་མཇལ་བ་དང་།།ཁྱད་མེད་པས་དགའ་བའི་སེམས་ཀྱིས་ཉོན། །ཤིག་ལྟོགས་སྐོམ་ནད་ཀྱིས་གཟིར་བ་ཡི། །དམན་སྤྲང་བོ་ཨར་སྐྱོ་སྙིང་རྗེ་ནས། །སྨན་ཟས་གོས་གང་མཁོ་བྱིན་གྱུར་ན། །དེའི་ལྷག་གི་ཆོས་ཤིག་གཞན་ན་མེད། །ཚེ་འདིར་ཡང་ཚེ་བསོད་སྙན་གྲགས་རྒྱས། །ཚེ་ཕྱི་མར་བདེ་བ་ཅན་དུ་སྐྱེ། །ཆོས་བྱེད་ན་འདི་ཕྱིའི་བདེ་ཐབས་སུ། །དམན་སྤྲང་བོར་བྱམས་པ་གཅིག་པུས་ཆོག །གཞན་སྙིང་རྗེ་མེད་པའི་ཁྲེལ་མེད་ཀྱིས།།དམན་སྤྲང་བོ་ཨར་སྐྱོ་བཅོམ་གྱུར་ན། །སྡིག་803

དེ་བས་ཆེ་ཞིག་གཞན་ན་མེད། །ཚེ་འདིར་སྡུག་ཕྱི་མར་དམྱལ་བར་སྐྱེ། །དོན་དེ་ཕྱིར་ཟས་གོས་མི་སྟེར་ཀྱང་། །གཞན་བྱེན་ཚད་ལག་ནས་མ་འཕྲོགས་པར། །ལམ་ཡག་པོ་སྟོན་ལ་བདེ་བར་ཐོངས། །དེ་བྱས་ན་བྱ་བ་ལམ་དུ་འགྲོ། །གླུ་འདི་ཉིད་མཐོང་ཐོས་དྲན་རེག་གི །རྒྱུད་གདུག་རྩུབ་བསམ་སྦྱོར་ཀུན་ཞི་ནས། །བྱམས་སྙིང་རྗེ་བྱང་ཆུབ་སེམས་ཀྱི་སྒོས། །དམན་སྤྲང་བོར་ཟས་གོས་སྟེར་བར་ཤོག །ལུས་ཡི་གེ་འདི་ཉིད་བཅིངས་པ་ཡི། །ལུས་སེམས་ལ་སྡུག་བསྔལ་མི་འབྱུང་བར། །སྟོད་དབུས་གཙང་དག་པའི་ཞིང་དུ་མཇལ། །ཕྱིར་སླེབས་ནས་ཀུན་ཀྱང་དགའ་བར་ཤོག །འདི་གང་དུ་ཁྱེར་བའི་ས་ཕྱོགས་ཀྱི། །ནད་དབུལ་ཕོངས་འཐབ་རྩོད་ཞི་བ་དང་། །ཆར་བབས་ཤིང་ལོ་ཕྱུགས་རྟག་ཏུ་ལེགས། །ཆོས་བཀྲ་ཤིས་དགེ་ལེགས་འཕེལ་གྱུར་ཅིག །ཅེས་པ་འདི་ཁྱེར་ནས་གཞན་ལ་བསྟན་པས་ཁོང་རྣམས་གར་སོང་གི་ཡུལ་ལ་བཀྲ་ཤིས་ཤིང་གང་བསམ་ཀྱི་དོན་འགྲུབ་པ་བྱུང་ངོ་། །བླ་མ་སྤྱན་རས་གཟིགས་ལ་གསོལ་བ་འདེབས། །རྒྱུད་ལ་སྙིང་རྗེ་སྐྱེ་བར་བྱིན་གྱེས་རློབས། །ཆོས་ཀྱི་རྩ་བ་སྙིང་རྗེ་འདི་ཡིན་པས། །སྙིང་རྗེ་ཆེན་པོ་དགོས་ཚུལ་གླུ་རུ་ལེན། །རྒྱུད་ལ་སྙིང་རྗེ་ཆེན་པོ་ཡོད་པ་ཡི། །མི་དེ་ཐེག་པ་ཆེན་པོའི་རིགས་ཅན་ཡིན། །དེ་འདྲའི་ཆོས་པ་གང་དུ་གནས་ན་ཡང་། །དེ་ལ་ལྷ་མི་ཀུན་གྱིས་ཕྱག་བྱར་འོས། །དཔེར་ན་རྒྱུ་བཟང་འཁར་རྔ་ཆེན་པོ་དེ། །ཡང་ཡང་804

བརྡུངས་ནས་ས་ལ་བཞག་ཙ་ན། །རྔ་སྒྲ་དེ་ཡང་ཇེ་ཕྲ་ཇེ་ཕྲར་སོང་། །ཕྱི་རུ་མི་མངོན་ནང་དུ་གནས་པ་ལྟར། །སེམས་བཟང་བྱང་ཆུབ་སེམས་དཔའི་སྙིང་རྗེ་དེ། །ཡང་ཡང་བསྒོམས་ནས་མཉམ་པར་བཞག་ཙ་ན། །སྙིང་རྗེ་དེ་ཡང་ཇེ་ཕྲ་ཇེ་ཕྲར་སོང་།།ཕྱི་རུ་མི་མངོན་ནང་དུ་གནས་པར་འགྱུར། །དཔེར་ན་རྔ་ལ་དབྱུ་གུས་མ་བསྣུན་པར། །ནང་ན་རྔ་སྒྲ་ཡོད་པ་སུས་མི་ཤེས། །དབྱུ་གུས་བསྣུན་ཚེ་ཕྱི་རུ་ལྷང་ལྷང་དུ། །གྲགས་ཚེ་གཞན་གྱིས་གོ་ནས་ཉན་པ་ལྟར། །སྙིང་རྗེ་ཅན་ལ་གཞན་གྱིས་མ་བསྐུལ་པར། །རྒྱུད་ན་སྙིང་རྗེ་ཡོད་པ་སུས་མི་ཤེས། །ཉམ་ཐག་རྣམས་ཀྱིས་བསྐུལ་ཚེ་སྙིང་རྗེ་བོ། །སྐྱེས་པ་གཞན་གྱིས་ཤེས་ནས་དད་པར་འགྱུར། །མཉམ་བཞག་ནམ་མཁའ་ལྟ་བུར་གནས་པའི་དུས། །ཉམ་ཐག་འགྲོ་བ་སུ་ཞིག་མཐོང་ན་ཡང་། །བཅོས་མིན་སྙིང་རྗེ་ཆེན་པོ་སྐྱེས་ཙ་ན། །སྟོང་བ་ཉིད་ལ་སྙིང་རྗེ་ཡོད་པའི་རྟགས། །དེ་ཉིད་ཡོད་ན་སངས་རྒྱས་ཆོས་གཞན་ཡང་། །ཡོད་པས་ཆོས་པ་དེ་ཉིད་ངོ་མཚར་ཆེ། །དེ་ཉིད་གང་དུ་གནས་པའི་ས་ཕྱོགས་སུ། །ཆོས་དང་བཀྲ་ཤིས་དགེ་ལེགས་འཕེལ་བར་འགྱུར། །ཞེས་པ་འདི་ནི་སྔགས་རྒན་མགོན་པོ་སྐྱབས་དང་པདྨ་རིག་འཛིན་ཕ་བུ་སོགས་རྨ་ཕ་རིའི་ཕྱོགས་ཀྱི་དད་ཅན་རྣམས་ལ་ཞབས་དཀར་བས་སྨྲས་པའོ། །ཆུང་གཞོན་ནུའི་དུས་ནས་ཆོས་སྒོར་ཞུགས། །ཡར་ཆེར་སོང་805

བླ་མའི་ལུང་བསྟན་བཞིན། །ཁམས་མདོ་སྨད་ཡུལ་ནས་ཕྱོགས་འདིར་བྱོན། །ཁྱོད་ཆོས་མཛད་དམ་པ་བདག་ལ་དགོངས། །ང་འདྲ་བའི་ཕྱི་ལྡིར་ནང་སྟོང་བའི། །ང་འདྲ་བའི་བླ་རྒན་མང་ན་ཡང་། །གསེར་འདྲ་བའི་ཤིན་ཏུ་སེམས་བཟང་བའི། །ཁྱེད་འདྲ་བའི་ཆོས་པ་དཀོན་པར་གདའ། །རང་ན་སོ་ཡར་ལ་རྒས་སྟབས་ཀྱིས། །ཁྱེད་ལྟ་བུའི་ཆོས་པ་བཟང་བོ་རེ། །མཐོང་ཐོས་ཚེ་ཕྲད་ན་འདོད་པ་བྱུང་། །འདིར་ཕེབས་དང་ཆོས་མཐུན་གླེང་མོ་བྱ། །རྗེ་སྐྱབས་མགོན་གསེར་ཁང་རིན་པོ་ཆེའི། །བཀའ་བཞིན་དུ་བསྒྲུབ་དགོས་བྱུང་བ་འམ། །ས་ཐག་རིང་ཇག་རྐུན་འཇིགས་དྲག་ནས། །ཕེབས་མ་ཐུབ་ན་ཡང་ཐུགས་མ་སྐྱོ། །ང་འཕྲད་དང་ཁྱད་མེད་སྙིང་གཏམ་འབུལ། །ཚེ་འདི་ཡི་བྱ་བ་བློ་ཡིས་ཐོངས། །ཆོས་དབུ་རྫོགས་ཕྱག་གསུམ་ལ་སོགས་པ། །གཞན་མ་སྨོད་ཀུན་ལ་དག་སྣང་སྦྱོངས། །ཆོས་ཉམས་སུ་ལེན་ན་མང་མི་དགོས། །ལས་མི་དགེ་འཛེམས་ལ་དགེ་ཚོགས་སྒྲུབས། །དུས་རྒྱུན་དུ་བསམ་པ་བཟང་བོའི་སྒོས། །བསྟན་འགྲོ་བའི་བདེ་ཐབས་ཁོ་ན་མཛོད། །ང་ས་ཕྱོགས་གང་དུ་སོང་ན་ཡང་། །ཁྱེད་ཐུགས་ཀྱི་བཞེད་དོན་ཀུན་འགྲུབ་ཕྱིར། །ཡར་བླ་མ་ལྷ་ལ་སྐྱབས་འཇུག་དང་། །བསྔོ་སྨོན་ལམ་མཚམས་སྦྱོར་ཡང་དག་བྱ། །རྟེན་ལྷ་རྫས་དང་བཅས་ཡི་གེ་འདི། །རྗེ་བླ་མའི་གདན་ས་ཁྱུང་དགོན་ནས། །ཕྱོགས་ཀུན་ཏུ་806

འཁྱམས་པའི་ཞབས་དཀར་བས། །ཡར་ཟླ་ཚེས་བཟང་བོར་གུས་པས་ཕུལ། །ཞེས་པ་འདི་ནི་མཁས་པའི་དབང་བོ་ཁམས་རྡོ་སྨད་བླ་མའི་གསུང་ཤོག་གི་འབྱོར་ལན་དུ་ཕུལ།ཡང་མ་ཕུག་ན་བཞུགས་པའི་གཡེར་གཤོང་མཁན་པོས་ཁོང་ཕྱི་མར་གང་དུ་སྐྱེ་ཞེས་བརྟག་པ་ཞུས་པའི་ལན་དུ་ཚིགས་སུ་་་་་་་་བཅད་ནས་ཞུས་པ།མཁས་བཙུན་བཟང་གསུམ་ཡོན་ཏན་དང་། །ལྡན་པའི་དགེ་བའི་བཤེས་གཉེན་ལ། །རྣལ་འབྱོར་བདག་གི་སེམས་ཉིད་ལ། །གང་ཤར་ཡི་གེར་བཀོད་ནས་འབུལ། །མགོན་ཁྱོད་སྡོམ་པ་དམ་ཚིག་གཙང་། །བྱང་ཆུབ་སེམས་ཀྱིས་ཀུན་བསླངས་ནས། །ཕྱག་མཆོད་སྐོར་བ་ལ་སོགས་པའི། །ཚོགས་གསོག་སྒྲིབ་སྦྱོང་མང་བོ་གནང་། །ཁྱད་པར་ནཱ་རོ་མཁའ་སྤྱོད་མའི། །སྒོམ་བཟླས་མང་བོ་མཛད་པའི་མཐུས། །ནམ་ཞིག་ནཱ་རོ་མཁའ་སྤྱོད་མས། །མཁའ་སྤྱོད་ཞིང་དུ་འཁྲིད་པར་ངེས། །སླར་ཡང་ཐུགས་བསྐྱེད་སྨོན་ལམ་མཐུས། །གདུལ་བྱ་གར་ཡོད་ས་ཕྱོགས་སུ། །གང་ལ་གང་འདུལ་སྤྲུལ་བའི་སྐུ། །བྱོན་ནས་འགྲོ་དོན་བྱེད་པར་འགྱུར། །དེ་སྐད་ཞུ་བའི་ཡིག་རྟེན་དུ། །མྱོང་གྲོལ་རྟེན་འདུས་རིལ་བུ་བཅས། །ཁྱུང་དགོན་དབེན་པའི་དགའ་ཚལ་ནས། །ཕུལ་མཐུས་དགེ་ལེགས་འཕེལ་གྱུར་ཅིག །ཅེས་སེམས་ལ་གང་ཤར་བྲིས་ནས་ཕུལ་བས་རྗེས་སུ་ཁོང་གཤེགས་ཁར་807

མནར་གཅོད་མེད་པར་དག་པའི་སྣང་བ་འབའ་ཞིག་གི་ངང་ནས་མཁའ་སྤྱོད་དུ་གཤེགས་སོ། །ཡང་ཁྱུང་དགོན་ན་སྡོད་དུས་དད་གཏོང་བློ་གྲོས་མཆོག་་་་་་་་མངའ་ཡུལ་སྐྱོང་ཆོས་མཛད་ཀྱིས་ཞལ་གདམས་མགུར་མ་ཞིག་་་་་དགོས་ཞེས་བསྐུལ་ངོར། འདོད་ཡོན་གྱི་ཉེས་དམིགས་བསམས་ནས་འདོད་ཆུང་ཆོག་ཤེས་བྱས་ན་བདེ་ཚུལ་གྱི་མགུར་དབྱངས་་་་འདི་བྱེན་ནོ།།འདོད་ཡོན་སྒྱུ་མ་ལྟ་བུར་གཟིགས། །གང་ལ་འདོད་པ་མི་མངའ་བའི། །སངས་རྒྱས་བྱང་སེམས་རྣམས་ལ་འདུད། །འདོད་པ་ཟད་པར་བྱེན་གྱིས་རློབས། །གཟུགས་མཛེས་སྒྲ་སྙན་དྲི་ཞིམ་ཞིང་། །རོ་མངར་རེག་བྱ་འཇམ་པ་ཡིས། །ཕྱེ་ལེབ་རི་དྭགས་སྦྲང་མ་དང་། །ཉ་མོ་གླང་ཆེན་ལྔ་བོ་འཕུང་།།འདོད་ཡོན་ལྔ་བོ་དེ་དག་གི །རེ་རེ་བསྟེན་ནའང་འཕུང་གྱུར་ན།།ལྔ་ཀ་རྟག་ཏུ་བསྟེན་པའི་མི། །ཕུང་བར་འགྱུར་བ་སྨོས་ཅི་དགོས། །ཁྱད་པར་སྡིག་ཟས་ཤ་དང་གཅིག །ཉེས་པའི་རྩ་བ་ཆང་དང་གཉིས། །ཉོན་མོངས་གཞི་མ་བུད་མེད་གསུམ། །ཆོས་པ་འཕུང་བའི་བཙན་དུག་ཡིན། །འདོད་པའི་དབང་དུ་སོང་བ་ལ། །ནམ་ཡང་བདེ་བའི་གོ་སྐབས་མེད། །འདོད་པ་མེ་མཚོན་དུག་འདྲ་ཞེས། །སངས་རྒྱས་བྱང་སེམས་རྣམས་ཀྱིས་སྨད། །འདོད་པ་ཆེ་ན་ཐུན་མོང་གི །དངོས་གྲུབ་ཐོབ་པའི་གེགས་བྱེད་ན། །མཆོག་གི་དངོས་གྲུབ་ཐོབ་པ་ཡི །808

གེགས་སུ་འགྲོ་བ་སྨོས་ཅི་དགོས། །སྡུག་བསྔལ་མེད་པར་བདེ་འདོད་ན། །འདོད་པ་ཐམས་ཅད་ཡོངས་སུ་སྤོངས། །འདོད་པ་ཐམས་ཅད་ཡོངས་སྤངས་ན། །མཆོག་ཏུ་བདེ་བ་ཐོབ་པར་འགྱུར། །འདོད་པ་ཟད་ན་འཕགས་པ་དངོས། །འདོད་པ་ཆུང་ན་འཕགས་པའི་རིགས། །སངས་རྒྱས་ཟེར་བའི་སྒྲ་བོ་ཆེ། །འདོད་པ་ཆུང་ན་ཐུན་མོང་གི །དངོས་གྲུབ་ཐོབ་ཅིང་འདོད་པའི་རིགས། །ཟད་ན་མཆོག་གི་དངོས་གྲུབ་ཀྱང་། །ཐོབ་ཅེས་དམ་པ་གོང་མས་གསུངས།།དེ་ཕྱིར་བློ་ལྡན་ཆོས་མཛད་ཁྱོད། །སྤྱིར་ནི་འདོད་ཡོན་ལྔ་བོ་དང་། །ཁྱད་པར་ཤ་ཆང་བུད་མེད་གསུམ། །སྤོང་བའི་ཐབས་ལ་འབད་པར་མཛོད། །འདོད་ཡོན་བསྟེན་པའི་ཉེས་དམིགས་དང་། །སྤང་བའི་ཕན་ཡོན་ཅུང་ཟད་ཙམ། །བཤད་པ་འདི་ཉིད་ཐོས་ཚད་ཀྱི། །རྒྱུད་ལ་ཕན་ཐོགས་འབྱུང་བར་ཤོག །ཅེས་པ་དང་།ཡང་བསླབ་གསུམ་རྒྱུད་ཀྱིས་མཛེས་པའི་དབུ་མཛད་བསྟན་རྒྱས་ཀྱིས་ཞལ་གདམས་ཤིག་དགོས་ཞེས་ཟེར་བ་ལ་ཆོས་བྱེད་་་་་་་ཚུལ་གྱི་གླུ་དབྱངས་འདི་བྱེན།རྗེ་བླ་མ་རྣམས་ལ་གསོལ་བ་འདེབས། །རྒྱུད་སྨིན་ཅིང་གྲོལ་བར་བྱིན་གྱིས་རློབས། །སྤྱིར་འདོད་ཡོན་ལྔ་བོར་ཆགས་ན་ཕུང་། །དགོས་ཤ་ཆང་བུད་མེད་བསྟེན་ན་བརླག །ཁྱོད་འདོད་ཡོན་809

དཀོར་ལ་མ་ཆགས་པར། །ད་མི་ནོར་ཟས་གསུམ་བློ་ཡིས་ཐོངས །རྗེ་གོང་མའི་གདན་ས་རི་ཁྲོད་སྟེན། །ལས་མི་དགེ་བཅུ་བོ་དུག་བཞིན་སྤོངས། །རང་ཁས་བླངས་སྡོམ་གསུམ་མིག་བཞིན་སྲུངས། །བྱམས་སྙིང་རྗེ་བྱང་ཆུབ་སེམས་མཆོག་སྦྱོངས། །ཆོས་ཐམས་ཅད་སྣང་སྟོང་སྒྱུ་མར་སྒོམས། །དེ་ཀུན་ཀྱང་སེམས་སུ་ཤེས་པར་གྱིས། །སེམས་བདེ་གསལ་མི་རྟག་སྟོང་བ་ཉིད། །དཔེ་ནམ་མཁའ་ལྟ་བུའི་ངང་ལ་ཞོག །ཤའི་ཆེད་དུ་ར་ལུག་གསོད་པ་སོགས། །སྡུག་མྱོང་བའི་མ་གྱུར་འགྲོ་བ་ལ། །མིག་མཆི་མ་འཁྲུག་པའི་སྙིང་རྗེ་སྒོམས། །ཕན་ཐོགས་པའི་སྨོན་ལམ་རྒྱ་ཆེན་ཐོབས། །རང་འཆི་དུས་ཆགས་ཞེན་འཁྲི་བ་ཆོད། །རྗེ་བླ་མ་ལྷ་ལ་གསོལ་བ་ཐོབས །སེམས་གསལ་སྟོང་འཛིན་མེད་ངང་ལ་ཞོག །ཁྱོད་འཆི་བ་ཆོས་སྐུར་གྲོལ་བར་འགྱུར།།ཆོས་བྱེད་ཚུལ་གླུ་རུ་བླངས་པ་འདི། །གང་ཐོས་ཚད་སེམས་ལ་ཕན་ཐོགས་ཤོག །ཅེས་བྱེན་པས་གཉིས་གའི་རྒྱུད་ལ་ཕན་ཐོགས་ཆེན་པོ་བྱུང་ངོ་།།ཡང་དེའི་སོས་ཀ་མགོན་པོ་རྡོ་རྗེ་རྟ་ལོ་སྤུན་སོགས་རྨ་ཕ་རིའི་ཡོན་བདག་མང་བོས་རྟ་ནོར་གོས་ཕྲུག་སོགས་འབུལ་བ་ཆེན་པོ་ཁྱེར་ནས་མཇལ་དུ་བྱུང་བ་ལ། བཀའ་བསྒོ་བྱིན་རླབས་བསྔོ་སྨོན་བཀྲ་ཤིས་བརྗོད། ཆོས་བཤད་མ་ཎིའི་ལུང་བྱས་པའི་རྗེས་སུ་ཡང་མགུར་དབྱངས་འདི་བླངས་སོ། །810

ལས་རྒྱུ་འབྲས་མཁྱེན་པའི་བླ་མ་ལ། །བདག་གསོལ་བ་འདེབས་སོ་བྱིན་གྱིས་རློབས། །ལས་རྒྱུ་འབྲས་ཤེས་པའི་གླུ་ཞིག་ལེན། །སྟོད་མངའ་རིས་ཡུལ་ན་གསེར་དངུལ་མང་། །སྔོན་རྟེན་བཞེངས་བྱས་པའི་འབྲས་བུ་ཡིན། །ད་རྟེན་བཞེངས་གྱེས་ཤིག་ཡོན་བདག་རྣམས། །བར་དབུས་གཙང་ཡུལ་ན་རྒྱན་ཆ་མང་། །སྔོན་དཀོན་མཆོག་མཆོད་པའི་བསོད་ནམས་ཡིན། །ད་དཀོན་མཆོག་མཆོད་ཅིག་ཡོན་བདག་རྣམས། །སྨད་མདོ་ཁམས་ཡུལ་ན་རྟ་ནོར་མང་། །སྔོན་བླ་མར་ཕུལ་བའི་ཕན་ཡོན་ཡིན།།ད་རྟ་ནོར་་ཕུལ་ཞིག་ཡོན་བདག་རྣམས། །རོང་འབྲོག་པའི་ཡུལ་ན་དབུལ་བོ་མང་། །སྔོན་ཇག་བརྐུས་བྱས་པའི་རྣམ་སྨིན་ཡིན། །ད་ཇག་བརྐུས་མ་བྱེད་ཡོན་བདག་རྣམས། །ཕྱོགས་འདི་ན་ན་ཚ་གོད་ཁ་མང་། །སྔོན་རི་དྭགས་བསད་པའི་རྣམ་སྨིན་ཡིན། །ད་རི་དྭགས་མ་གསོད་ཡོན་བདག་རྣམས། །ཀུན་ཚེ་རིང་ནད་མེད་སྨོན་ལམ་འདེབས། །ཞལ་ཡང་ནས་ཡང་དུ་མཇལ་བར་སྨོན། །བཀྲ་ཤིས་པས་ཕྱོགས་ཀུན་ཁྱབ་གྱུར་ཅིག །ཅེས་བླངས་པས་ཀུན་དད་ཅིང་གུས་པའི་སྒོ་ནས་ཕྱག་མང་བོ་ཕུལ་ནས། དགའ་ཞིང་སྤྲོ་བཞིན་དུ་རང་རང་གི་ཡུལ་དུ་སོང་ངོ་། །དེ་བཞིན་དུ་རྨ་ཚུར་རིའི་ཡོན་བདག་མང་བོ་འོངས་པ་ལ་་་་་་་ཡང་ཆོས་བཤད་མགུར་དབྱངས་འདི་བླངས་སོ།།ལས་རྒྱུ་འབྲས་སྟོན་པའི་བླ་མ་ལ། །བདག་གསོལ་བ་འདེབས་811

སོ་ཡོན་བདག་རྣམས། །བློ་ཆོས་ལ་ཕྱོགས་པར་བྱེན་གྱིས་རློབས།།སྟེང་ལྷ་ཡི་ཡུལ་ན་བདེ་སྐྱིད་ཆེ། །སྔོན་དགེ་བ་བྱས་པའི་འབྲས་བུ་ཡིན། །ད་དགེ་བ་སྒྲུབས་ཤིག་ཡོན་བདག་རྣམས། །འོག་དམྱལ་བའི་ཡུལ་ན་སྡུག་བསྔལ་ཆེ། །སྔོན་སྡིག་པ་བྱས་པའི་རྣམ་སྨིན་ཡིན། །ད་སྡིག་པ་སྤོངས་ཤིག་ཡོན་བདག་རྣམས། །བར་ཡི་དྭགས་ཡུལ་ན་བཀྲེས་སྐོམ་ཆེ། །སྔོན་སེར་སྣ་བྱས་པའི་རྣམ་སྨིན་ཡིན། །ད་སེར་སྣ་མ་བྱེད་ཡོན་བདག་རྣམས། །ཤར་ལུས་འཕགས་པོ་ན་གཟུགས་བྱད་མཇེས། །སྔོན་བཟོད་པ་བསྒོམས་པའི་འབྲས་བུ་ཡིན། །ད་བཟོད་པ་སྒོམས་ཤིག་ཡོན་བདག་རྣམས། །ལྷོ་འཛམ་བུའི་གླིང་ན་དམ་ཆོས་དར། །སྔོན་ལྷ་ཆོས་ཉན་པའི་འབྲས་བུ་ཡིན། །ད་ཆོས་ཉན་གྱིས་ཤིག་ཡོན་བདག་རྣམས། །ནུབ་བ་གླང་སྤྱོད་ན་ལོངས་སྤྱོད་ཆེ། །སྔོན་སྦྱིན་པ་བཏང་བའི་འབྲས་བུ་ཡིན། །ད་སྦྱིན་པ་ཐོངས་ཤིག་ཡོན་བདག་རྣམས། །བྱང་སྒྲ་མི་སྙན་ན་མི་ཚེ་རིང་། །སྔོན་ཚེ་ཐར་བཏང་བའི་འབྲས་བུ་ཡིན། །ད་ཚེ་ཐར་ཐོངས་ཤིག་ཡོན་བདག་རྣམས། །ཀུན་ཚེ་རིང་ནད་མེད་སྨོན་ལམ་འདེབས།།ཞལ་ཡང་དང་ཡང་དུ་མཇལ་བར་སྨོན། །བཀྲ་ཤིས་པས་ས་གསུམ་ཁྱབ་གྱུར་ཅིག །ཅེས་བླངས་པས་ཀུན་གྱིས་ཡང་ཡང་མཇལ་བའི་སྨོན་ལམ་འདེབས་བཞིན་རང་རང་གི་གནས་སུ་བདེ་་་་་བར་བཞུད་དོ།།812

རྣམ་དཀར་མ།ཐུ་ལས་དལ་བའི་རྟེན་ཐོབ་ཅིང་། །ཕན་བདེའི་འབྱུང་གནས་བརྙ།ན་པའི་སྒོ་རུ་ཞུགས། །ལེགས་ཚོགས་རྩ་བ་དགེ་བའི་བཤེས་གཉེན་ལ། །དད་པའི་སློབ་མ་རྣམས་ལ་འདི་སྐད་ཞུ། །དེང་གི་དུས་སུ་ལུས་ལ་ནད་མེད་ཅིང་། །ཕྱི་ནང་མི་མཐུན་ཉེར་འཚེ་དང་བྲལ་ངེས། །བདེ་བར་གནས་ཞེས་ཐོས་པས་སེམས་དགའ་ཞིང་། །འདིར་ཡང་མཆོག་གསུམ་ཐུགས་རྗེའི་བདེ་བར་འཚོ། །ཆེད་འབྲས་འུ་ཅག་དལ་འབྱོར་ཐོབ་དུས་འདིར། །དམ་པའི་ལྷ་ཆོས་དག་ལ་མ་འབད་ན། །ཐོབ་ཀྱང་དོན་མེད་ཚོང་བ་སྟོང་ལོག་བཞིན། །དེ་བས་གཅིག་ཏུ་དགེ་ལ་འབད་ན་ལེགས།།ཚེ་འདི་མི་རྟག་སྣུམ་ཟད་མར་མེ་དང་། །ལང་ཚོ་མི་རྟག་བར་སྣང་གློག་འདྲ་བས། །རྟག་འཛིན་ཕྱི་བཤོལ་ལེ་ལོ་མ་མཛད་པར། །མྱུར་དུ་དཀར་བོའི་ལྷ་ཆོས་བྱས་ན་ལེགས། །སྡིག་གྲོགས་ངན་པའི་མི་ཡིས་བསླུ་སྲིད་པས། །གྲོགས་ངན་སྤངས་ཏེ་བཟང་བོའི་གྲོགས་ལ་བརྟེན། །ཆང་དང་བུད་མེད་གླུ་གར་ཤོ་རྒྱན་སོགས། །དོན་མེད་ངན་པའི་ལས་རྣམས་སྤང་ན་བཟང་། །ཚེ་འདིར་ཇི་ལྟར་བྱས་ཀྱང་འཚོ་འགྱུར་གྱི། །ཕྱི་མར་བདེ་ནས་བདེ་བར་འགྲོ་དཀའ་བས། །སྙིང་རུས་བསྐྱེད་དེ་ཆོས་ལ་མ་འབད་ན། །ངན་འགྲོའི་གཡང་ལ་ལྟུང་བར་གདོན་མི་ཟ། །མདོར་ན་བྱ་བྱེད་ཆོས་དང་མཐུན་པ་དང་། །དམ་པ་གོང་མའི་རྗེས་སུ་སློབ་པ་དང་། །དམ་813

ཚིག་སྡོམ་པ་མིག་བཞིན་བསྲུང་བ་དང་། །ཁ་ཏོན་བཟླས་བརྗོད་དག་ལ་འབད་པར་མཛོད། །དེ་ལྟར་དགེ་བསྐུལ་ཡི་གེའི་ནང་བཞིན་དུ། །བསྒྲུབས་ན་བདེ་སྐྱིད་ཉི་མ་བཞིན་དུ་འཆར། །ཡི་གེ་གཟིགས་རྟེན་དངོས་པོ་ཕྲན་ཙམ་བཅས། །ཟླ་ཚེས་བཟང་བོར་ཕུལ་བ་དགེ་ལེགས་འཕེལ། །ཞེས་དབུས་གཙང་གི་སློབ་མ་རྣམས་ལ་ཕན་ཕྱིར་སྨྲས་པའོ། །མཚན་ལྡན་བླ་མའི་ཞབས་དྲུང་ནས། །བཀའ་ཆོས་ཉན་ནས་ཐོས་པ་བཙལ། །ཐོས་དོན་བཞིན་དུ་ཡང་ཡང་བསམ། བསམ་པའི་ནང་བཞིན་བསྒོམས་ན་བཟང་། །ཞི་ཞིང་དུལ་ན་ཐོས་རྟགས་ཡིན། །ཉོན་མོངས་ཆུང་ན་སྒོམ་རྟགས་ཡིན། །གནས་ལུགས་རྟོགས་ན་རྣལ་འབྱོར་ཡིན། །ལུང་རིག་འཕྲོད་ན་མཁས་པ་ཡིན། །ཐོས་བསམ་མི་ཚེ་བསྒྲིལ་གྱུར་ཀྱང་། །སྤང་བླང་མི་ཤེས་ལས་རོ་ཡིན། །དེ་ཕྱིར་ཆོས་མཛད་དགེ་འདུན་ཀུན། །ཐོས་བསམ་སྒོམ་ལ་ནན་ཏན་མཛོད། །དགེ་འདུན་སྤྱི་ཡིས་ཆོས་ཁྲིམས་སྡོམས། །མཐོན་པོའི་གཉའ་ཆོག་དམའ་བ་སྐྱོངས། །ཆོས་མིན་སྒྲོད་ལ་ཆོས་པ་ཁུར། །ནོར་དང་མི་ཆེན་དགོས་པ་མེད། །སྡིག་གྲོགས་སྦལ་བ་རྨ་ཅན་ཡིན། །དགེ་བའི་གྲོགས་བསྟེན་དེ་སེམས་ཟུངས། །ད་ནི་མི་རྒན་འཆི་ལ་ཉེ། །ཁ་ཆེམས་འཇོག་ཀྱང་དེ་ལས་མེད། །ཅེས་པ་འདི་ནི་བཀྲ་ཤིས་འཁྱིལ་བའི་དགེ་འདུན་པ་རྣམས་ལ་སྨྲས་པའོ།།814

ནམ་མཁའ་ལས་ཀྱང་ཡངས་ཤིང་རྒྱ་ཆེ་ཞིང་། །ཉི་མ་འབུམ་གྱི་མདངས་ལས་རབ་གསལ་བའི། །དཔལ་ལྡན་བླ་མའི་ཐུགས་ལ་གསོལ་བ་འདེབས། །ཐུགས་ཡིད་གཅིག་ཏུ་འདྲེས་པར་བྱིན་གྱིས་རློབས། །ཡངས་སར་ཡངས་དགོས་སེམས་ཁ་ཡངས་པོ་དགོས། །འཁོར་འདས་ཆོས་ཀུན་ནང་དུ་བཞག་ན་ཡང་། །ཤོང་བར་མ་ཟད་ད་དུང་ཡངས་ཁྲོལ་ལེར། །གནས་པ་ལྟ་བུའི་སེམས་ཁ་ཡངས་པོ་དགོས། །ཁྱབ་སར་ཁྱབ་དགོས་སྙིང་རྗེས་ཁྱབ་པ་དགོས། །མཐའ་དབུས་མེད་པའི་ནམ་མཁའ་གར་ཁྱབ་ཏུ། །མ་གྱུར་འགྲོ་བས་ཁྱབ་པས་དེ་དག་ལ། །སྙིང་རྗེས་ཆེན་པོབ།་ཡོངས་སུ་ཁྱབ་པ་དགོས། །དེ་ལྟར་སྟོང་ཉིད་སྙིང་རྗེ་དབྱེར་མེད་པའི། །ནམ་མཁའ་ལྟ་བུའི་དབྱེངས་ལས་མ་གཡོས་བཞིན། །གང་ལ་གང་འདུལ་སྣ་ཚོགས་སྐུར་བསྟན་ནས། །འགྲོ་དོན་བྱེད་པའི་སྨོན་ལམ་རྒྱ་ཆེན་དགོས། །སེམས་ཉིད་མཁའ་ལས་ཡངས་པའི་རྣལ་འབྱོར་ངས། །དགོས་འདོད་ཀུན་འབྱུང་ནོར་བུ་ལྟ་བུ་ཡི། །གདམས་པ་སྐལ་ལྡན་སློབ་མར་ཕངས་མེད་བྱིན། །ཉམས་སུ་ལོངས་དང་དགོས་འདོད་ཀུན་འབྱུང་འགྱུར། །ཅེས་པ་འདི་ནི་རྣལ་འབྱོར་ཞབས་དཀར་བས་དད་ཅན་ཆོས་མཛད་ལ་གདམས་པའོ། །དཔྱི་ས་དང་དམེ་ཤུལ་མཚམས་པ་སོགས་སློབ་མ་འགའ་་་་་་་་རེས། མི་རྟག་དྲན་བསྐུལ་ཞིག་དགོས་ཞེས་བསྐུལ་ངོར་འདི་བྱིན།815

འདུས་བྱས་ཐམས་ཅད་མི་རྟག་སྟེ། །རང་ཉིད་ནམ་འཆི་ངེས་པ་མེད། །ད་སྔ་མ་ཤི་ཁ་རྗེ་ཆེ། །ད་ནི་འཆི་བ་སླེབ་ལ་ཁད། །ཨ་ཙ་མ་ན་འཆི་བ་འོང་། །ད་ལྟ་མྱུར་དུ་འཆི་བ་འོང་ སོས་དལ་སྡོད་པ་ག་ལ་ཁོམ། །གཉིད་ཀྱང་ལོག་པ་ག་ལ་ཁོམ། །ཉིན་མཚན་མེད་པར་ཆོས་ལ་འབོད། །ཆོས་པ་རབ་ནི་འཆི་ལ་བྲོད། །འབྲིང་ནི་མི་འཚེར་ཐ་མ་ཡང་། །མི་འགྱོད་ཟེར་བ་ཙམ་རེ་མཛོད། །ཅེས་པ་འདི་ཐོན་ལ་རང་བློ་དགེ་ལ་སྐུལ་དང་བཟང་ཞེས་པས། ཁོང་རྣམས་ཀྱིས་དེ་ལྟར་བཏོན་པས་ཉིན་རེ་བཞིན་དགེ་སྦྱོར་གོང་འཕེལ་བྱུང་ངོ་། །ནམ་ཡང་བཀའ་དྲིན་འཁོར་ཐབས་རང་མེད་པའི། །ཆོས་རྒྱལ་ངག་གི་དབང་བོ་ནི་དྲན་བྱུང་། །རིག་འཛིན་འཇམ་དབྱངས་རྒྱ་མཚོ་དེ་དྲན་བྱུང་། །བླ་མ་འཇམ་དཔལ་རྡོ་རྗེ་ཡང་དྲན་བྱུང་། །དྲིན་ཅན་དེ་གསུམ་ཡིད་ལ་རང་དྲན་ཚེ། །མིག་ནས་མཆི་མ་དབང་མེད་དུ་ཤོར་སོང་། །དག་པའི་ཞིང་ཁམས་གང་ན་རང་བཞུགས་ཀྱང་། །ཐུགས་རྗེ་སྦྱན་གྱེས་དུས་ཀུན་ཏུ་གཟིགས་ཤིག །གསོལ་བ་སྙིང་གི་དཀྱིལ་ནས་རང་འདེབས་སོ། །བྱིན་རླབས་ཐུགས་ཀྱི་ཀློང་ནས་རང་སྩོལ་ཅིག །ནམ་ཞིག་འཆི་ཚེ་མངོན་སུམ་དུ་བྱོན་ལ། །འཆི་བ་ཆོས་སྐུའི་གསོལ་འདེབས་རང་མཛོད་ཅིག །ཅེས་བཀའ་དྲིན་ཆེ་བའི་བླ་མ་རྣམ་གསུམ་དྲན་པའི་དུས་ཤིག་ལ་ཞབས་དཀར་བས་སྨྲས་པའོ། །816

དགེ་བའི་བཤེས་གཉེན་ལེགས་བསྟེན་ནས། །ཐོས་བསམ་སྒོམ་གསུམ་བྱེད་འདོད་པས། །ངོ་མཚར་རི་མོ་འདི་ཉིད་ལ། །ལྟོས་དང་གོ་རྒྱུ་ཆེན་པོ་ཡོད། །ཚེ་རབས་ཀུན་ཏུ་དམ་པའི་ཆོས །བསྒྲུབ་པའི་མཐུན་རྐྱེན་དགེ་བའི་བཤེས། །ཡི་དམ་ཆོས་སྐྱོང་དབེན་གནས་གྲོགས། །ཡོན་བདག་འདི་བཞིན་འཛོམ་པར་ཤོག །དེ་ལ་བརྟེན་ནས་མདོ་སྔགས་ཆོས། །ཐོས་བསམ་སྒོམ་གསུམ་བྱས་པའི་མཐུས། །རྣམ་མཁྱེན་སངས་རྒྱས་མྱུར་ཐོབ་ནས། །མ་གྱུར་འགྲོ་ཀུན་འདྲེན་པར་ཤོག །ཅེས་པ་འདི་ནི་བདེ་བ་ཅན་གྱི་ལྷ་ཁང་ངོས་ལ་ཐོས་བསམ་སྒོམ་གསུམ་གྱི་རི་མོ་བྲིས་པའི་གཤམ་དུ་འདི་ལྟ་བུའི་སྨོན་ཚིག་ཅིག་དགོས་ཞེས། ལྷ་བཟོ་ཡེ་ཤེས་དར་རྒྱས་ཀྱིས་བསྐུལ་ངོར་ཞབས་དཀར་བས་གནས་ཆེན་དེ་ཀ་ནས་སྨྲས་པའོ །སྟེང་སྤྱི་གཙུག་པད་ཟླའི་གདན་སྟེང་ན། །རྗེ་བྱིན་རླབས་ཅན་གྱི་བླ་མ་བཞུགས། །བུ་མོས་གུས་གདུང་བས་གསོལ་བ་འདེབས། །ཕས་ཐུགས་རྗེ་མ་ཆུང་བྱེན་གྱེས་རློབས། །རྗེ་བླ་མ་མཇལ་རྒྱུ་ཡོད་དུས་མཇོལ། །ཕྱིས་ཞལ་རས་མི་མཇལ་དུས་ཤིག་ཡོང་། །གསུང་བཀའ་ཆོས་ཉན་རྒྱུ་ཡོད་དུས་ཉོན། །ཕྱིས་གསུང་ངག་མི་ཐོས་དུས་ཤིག་ཡོང་། །ཐུགས་བརྩེ་བས་སྐྱོང་དུས་ཡུན་རིང་སྟེན། །ཕྱིས་བསྟེན་རྒྱུ་མེད་པའི་དུས་ཤིག་ཡོང་། །སྐུ་བཞུགས་དུས་གདམས་ངག་མ་ཞུས་ན། །ཕྱིས་གསུང་འབུམ་ཀློག་དུས་འགྱོད་པོ་འོང་། །ཞལ་བཞུགས་དུས་ཡང་ཡང་མ་མཇལ་ན། །ཕྱིས་817

སྐུ་གདུང་མཇལ་དུས་འགྱོད་པོ་འོང་། །ཁོང་བཞུགས་དུས་ཟས་ནོར་མ་ཕུལ་ན། །ཕྱིས་གདུང་མཆོད་བྱེད་དུས་འགྱོད་པོ་འོང་། །ཐུགས་བརྩེ་དུས་དད་གུས་སུས་ཀྱང་ཡོང་། །བཀའ་གྱོན་དུས་དད་གུས་ཡོང་བ་གྱེས། །རྐྱེན་མེད་དུས་ཇོ་བཟང་སུས་ཀྱང་ཡོང་། །རྐྱེན་ངན་པས་གཙེས་དུས་བཟང་བོ་གྱིས། །སྐྱིད་འཛོམས་དུས་ཁ་ཕོ་སུས་ཀྱང་ཐོན། །སྡུག་ཐུག་དུས་ཁ་ཕོ་ཐོན་པ་གྱིས། །རྗེ་བླ་མ་བཟང་བོར་མཇལ་བ་ཡིན། །བློ་ཡར་བསྐྱེད་དུམ་རེ་ཡོང་བ་གྱིས། །ཆོས་ཟབ་མོ་མང་བོ་ཐོས་པ་ཡིན། །ནང་ཆགས་སྡང་ཉོན་མོངས་མེད་པ་གྱིས། །ཡར་ཐེག་ཆེན་ཆོས་སྒོར་ཞུགས་པ་ཡིན། །དུས་རྒྱུན་དུ་བློ་ཁོག་ཡངས་བོ་གྱིས། །ཚེ་བློ་ཡིས་བཏང་ནས་བླ་མ་ལ། །ནོར་འབུལ་རྒྱུ་མེད་རུང་ཨའུ་ཙི། །རྗེ་བླ་མ་སངས་རྒྱས་མཐོང་ཙ་ན། །སེམས་མོས་གུས་ཆུང་རུང་ཨའུ་ཙི། །ལས་རྒྱུ་འབྲས་སྤོང་ལེན་ཤེས་ཙ་ན། །གཞན་ཐོས་ཆུང་ཟེར་ཡང་ཨའུ་ཙི། །རྗེ་བསྟེན་དུས་སྒོ་འདོགས་མི་གཅོད་པར། །གྱེས་ཚར་དུས་དྲན་ཡང་འཕྱིས་པ་ཡིན། །ན་གཞོན་དུས་སྒྲུབ་པ་མི་བྱེད་པར། །ལོ་ལོན་དུས་དྲན་ཡང་འཕྱིས་པ་ཡིན། །ལུས་བདེ་དུས་ཉམས་ལེན་མི་བྱེད་པར། །ན་འཆི་དུས་དྲན་ཡང་འཕྱིས་པ་ཡིན། །རྗེ་བླ་མས་བཀའ་བཀྱོན་བཏང་ཙ་ན། །མོས་གུས་ཀྱི་འཆོར་ས་ཡོད་པས་གཟོབ། །མི་ངན་གྱི་སྤྱོད་པ་མཐོང་ཙ་ན། །སྙིང་རྗེ་ཡི་འཆོར་ས་ཡོད་པས་818

གཟོབ། །འཆི་བདག་གི་བདུད་དང་འཕྲད་ཙ་ན། །ལྟ་བ་ཡི་འཆོར་ས་ཡོད་པས་གཟོབ། །རྗེ་བླ་མར་མིར་བཟུང་སངས་རྒྱས་དེ། །གཞན་ཞིག་ནས་འཚོལ་བའི་མི་ཚོ་ལྟོས། །སེམས་སྟོང་བ་འདི་ལས་གསལ་བ་མེད། །དེ་རང་ངོ་མི་ཤེས་མི་ཚོ་ལྟོས། །རང་གཞན་ལ་ཕན་པ་སྨོན་ལམ་ཡིན། །དེ་མི་འདེབས་པ་ཡི་མི་ཚོ་ལྟོས། །རྗེའི་ཞབས་ཏོག་ཕྱོགས་སུ་སྡུག་ཐུབ་པ། །ཞིག་གྱིས་དང་ནམ་མཁའ་མཛོད་ལ་དབང་། །ཆོས་དགེ་སྦྱོར་ཕྱོགས་སུ་སྡུག་ཐུབ་པ། །ཞིག་གྱིས་དང་རྫོགས་པའི་སངས་རྒྱས་འཐོབ། །གཞན་དོན་གྱི་ཕྱོགས་སུ་སྡུག་ཐུབ་པ། །ཞིག་གྱིས་དང་ཀུན་གྱི་སྐྱབས་སུ་འགྱུར། །རྗེ་འགྲོ་མགོན་གཙང་བ་རྒྱ་རས་ཀྱི། །གསུང་ཚིགས་སུ་བཅད་ནས་དབྱངས་སུ་བླངས། །གླུ་འདི་ཉིད་ཐོས་ཚད་ཕོ་མོ་ཡི། །ནང་སེམས་ལ་ཕན་ཐོགས་འབྱུང་བར་ཤོག །ཅེས་པ་འདི་ནི་ཉང་གི་མཚམས་པ་དང་། ལྷ་ཁང་དབུ་མཛད་སོགས་རྗེས་འཇུག་རྣམས་ལ་གདམས་པའོ། །རྗེ་རྩ་བའི་བླ་མ་བཀའ་དྲིན་ཅན། །སྟེང་སྤྱི་གཙུག་བདེ་ཆེན་རྒྱན་དུ་བཞུགས། །བུ་མོས་གུས་གདུངས་པས་གསོལ་བ་འདེབས། །སེམས་ཆོས་དང་མཐུན་པར་བྱེན་གྱིས་རློབས། །རྗེ་མཚན་ལྡན་བླ་མར་མཇལ་བའི་དུས། །གསུང་བཀའ་ཆོས་མི་ཉན་མི་ཚོ་ལྟོས། །རྟེན་དལ་འབྱོར་མི་ལུས་ཐོབ་དུས་འདིར། །ཆོས་མི་བྱེད་པའི་མི་ཚོ་ལྟོས། །ཆོས་གསང་སྔགས་ཟབ་མོའི་དབང་ཐོབ་819

ནས། །ལམ་བསྐྱེད་རྫོགས་མི་བསྒོམ་མི་ཚོ་ལྟོས། །མི་སྐྱེས་ཚད་ཐམས་ཅད་འཆི་བར་འདུག །རང་མ་ཤི་གོང་འདིར་ལྷ་ཆོས་རེམ། །གང་མཐུན་ཚད་ཐམས་ཅད་འབྲལ་བར་འདུག །གྲོགས་གང་ལ་མ་ཆགས་ལྷ་ཆོས་མཛོད། །ནོར་བསགས་ཚད་འཆི་ཁར་ལྡུས་པར་འདུག །གང་ཡོད་ཚད་ཆོས་ཀྱི་ཕྱོགས་སུ་ཐོངས། །ཚེ་སྟོད་ལ་བཙུན་པ་བྱས་བྱས་ནས། །མཐར་རྒས་ཁར་ཁྱིམ་ཐབ་བྱེད་ཉེན་ཡོད། །ཚེ་གང་བོ་ཐོས་པ་བྱས་བྱས་ནས། །མཐར་རྒས་ཁར་བཟའ་དཔོན་བྱེད་ཉེན་ཡོད། །ཚེ་སྟོད་ལ་རི་ཁྲོད་འགྲིམ་འགྲིམ་ནས། །མཐར་རྒས་ཁར་གྲོང་ནས་འཆི་ཉེན་ཡོད། །ཆོས་ཕྱོགས་མེད་ཐོས་བསམ་བྱས་བྱས་ནས། །རྒྱུད་ཇེ་གྱོང་སོང་བ་ཡི་རེ་མུག །གནས་དབེན་པར་སྒོམ་སྒྲུབ་མི་བྱེད་པར། །ཉལ་འདུག་པའི་ཆོས་པ་ཡི་རེ་མུག །ཁོང་བཙུན་པས་འདུལ་ཁྲིམས་མི་བསྲུང་བར། །ཆང་བུད་མེད་བསྟེན་པ་ཡི་རེ་མུག །གཏམ་མང་བོ་ཉོན་མོངས་འཕེལ་བའི་རྒྱུ།།ཚིག་ལབ་ལོབ་མ་མང་སྨྲ་བ་ཆོད། །ལས་བྱ་བྱེད་མང་བོ་དགེ་སྦྱོར་འདྲ། །སེམས་གཡེང་པའི་བྱ་བ་ཐམས་ཅད་སྤོངས། །བློ་མང་བོ་རང་སེམས་འཁྲུལ་བའི་གཞི། །སེམས་རང་བབ་ཞོག་དང་མཉམ་བཞག་འོང་། །ཡུལ་ཡོད་པའི་ཆགས་སྡང་མཐོང་ཙ་ན། །ཕོ་ཡུལ་མེད་པ་ཚོ་སྐྱིད་པར་མཐོང་། །དགོན་གྲྭ་བའི་ཕོ་རུས་མཐོང་ཙ་ན། །ཁོང་རི་ཁྲོད་པ་ཚོ་སྐྱིད་པར་མཐོང་། །820

ནོར་ཡོད་པའི་དཀའ་ལས་མཐོང་ཙ་ན།།ཕོ་ནོར་མེད་པ་ཚོ་སྐྱིད་པར་མཐོང་། །གྲོང་དགོན་པའི་ནང་དུ་སྡོད་དུས་སུ། །སེམས་ཆགས་སྡང་སྐྱོན་གྱིས་མ་གོས་ཤིག །ལས་དགེ་སྒྲུབ་སྡིག་པ་སྤོང་དུས་སུ། །སེམས་གཡོ་ཟོལ་སྐྱོན་གྱིས་མ་གོས་ཤིག །མ་འགྲོ་བ་གཞན་དོན་བྱེད་དུས་སུ། །རང་འདོད་ཀྱི་སྐྱོན་གྱིས་མ་གོས་ཤིག །ཡིད་འོང་གི་ཡུལ་དང་འཕྲད་ཙ་ན། །ཇོ་བཟང་གི་འཆོར་ས་ཡོད་པས་གཟོབ། །རྐྱེན་ངན་གྱི་རླུང་འཚུབ་ལངས་ཙ་ན། །ཉམས་ལེན་གྱི་འཆོར་ས་ཡོད་པས་གཟོབ། །ཚོགས་དྲུག་གི་ལྟད་མོ་མཐོང་ཙ་ན། །ཏིང་འཛིན་གྱི་འཆོར་ས་ཡོད་པས་གཟོབ། །ཚེ་གཅིག་ལ་སངས་རྒྱས་ཐོབ་འདོད་ན། །དུས་རྒྱུན་དུ་རང་གི་སེམས་ལ་ལྟོས།།སེམས་བཙལ་ན་མི་རྙེད་བཞག་ན་མངོན། །དུས་རྒྱུན་དུ་རང་སེམས་གློད་ལ་ཞོག །འབྲས་སྐུ་གསུམ་རང་གི་སེམས་ལ་འཆར། །གཞན་རེ་དོགས་རྒྱབ་ཏུ་སྐྱུར་ལ་ཐོངས། །ནང་སེམས་ལ་ཕན་པའི་གླུ་དབྱངས་འདི། །རྗེ་འགྲོ་མགོན་རྒྱ་རས་གསུང་བཞིན་བླངས། །གླུ་འདི་ཉིད་བླངས་པའི་དགེ་བའི་མཐུས། །མ་འགྲོ་ཀུན་སངས་རྒྱས་མྱུར་ཐོབ་ཤོག །ཅེས་པ་འདི་ཡང་སྐལ་ལྡན་སློབ་བུ་འཇིགས་མེད་དང་མི་བསྐྱོད།བན་ཇོ་སོགས་བུ་སློབ་རྣམས་ལ་ཕན་ཕྱིར་ཞབས་དཀར་བས་སྨྲས་པའོ། །ནམ་མཁའ་ལྟ་བུའི་སེམས་ཀྱི་དབྱེངས། །རྗེན་པར་སྟོན་མཛད་བླ་མ་ལ། །གུས་པས་ཕྱག་འཚལ་ཐུགས་ཡིད་གཉིས། །821

གཅིག་ཏུ་འདྲེས་པར་བྱིན་གྱིས་རློབས། །འགྲོ་འཆག་ཉལ་འདུག་ལ་སོགས་པ། །སྤྱོད་ལམ་རྣམ་བཞི་གང་གི་དུས། །ཕྱི་ཡི་ཡུལ་ལ་མི་བལྟ་བར། །ནང་གི་རང་གི་སེམས་ལ་ལྟོས། །བལྟས་པས་དབྱིབས་དང་ཁ་དོག་སོགས། །མཐོང་མེད་ནམ་མཁའ་ལྟ་བུ་མཐོང་། །མཐོང་བའི་ངང་ལ་ལྷོད་ཀྱིས་གློད། །གློད་པས་བྱིང་རྒོད་སྤྲིན་ལྟར་ཡལ། །བདེ་གསལ་མི་རྟོག་ཉམས་མྱོང་འཆར། །ཤར་ཀྱང་ཆགས་ཞེན་མེད་པར་སྐྱོངས། །བསྐྱངས་པས་སེམས་ཉིད་ནམ་མཁའ་བཞིན། །ནམ་ཡང་འགྱུར་བ་མེད་པ་འབྱུང་། །དེ་ལྟར་མ་རྟོགས་སེམས་ཅན་ལ། །མ་ལས་ལྷག་པའི་སྙིང་རྗེ་འབྱུང་། །འབད་རྩོལ་མེད་པར་ནོར་བུ་བཞིན། །ལམ་རྟགས་ཡོན་ཏན་ཅི་ཡང་འབྱུང་། །སྐལ་བཟང་གདུལ་བྱ་མང་བོ་ལ། །ཕན་ཐོགས་དཔག་ཏུ་མེད་པ་འབྱུང་། །ནམ་ཞིག་འཆི་བ་ཆོས་སྐུ་རུ། །གྲོལ་འགྱུར་འདི་ལ་ཐེ་ཚོམ་མེད། །ཆོས་སྐུའི་དབྱིངས་ལས་མ་གཡོས་བཞིན། །ལོངས་སྐུ་སྤྲུལ་སྐུའི་འགྲོ་དོན་འབྱུང་། །གླུ་འདི་ཐོས་ཚད་ཐམས་ཅད་ཀྱིས། །སེམས་ངོ་བསྐྱངས་ནས་འཚང་རྒྱ་ཤོག །ཅེས་པ་འདི་ནི་དད་བརྩོན་ཤེས་རབ་སྙིང་རྗེ་ཆེ་བའི་དབུས་ཀྱི་སྙེ་མོ་ཨེམ་ཇིས་བསྐུལ་ངོར་ཞབས་དཀར་བས་དབེན་གནས་བཀྲ་ཤིས་་་་་་་འཁྱིལ་ནས་སྨྲས་པའོ། །ཡང་སློབ་མ་འགའ་རེས་གསང་སྔགས་ཀྱི་རྣལ་འབྱོར་པ་་་་་་་་བཟང་བོ་ནམ་ཚོད་གྲོལ་བ་ཡིན་ནམ་ཟེར་བ་ལ། འདི་སྐད་སྨྲས།822

སེང་གེ་དཀར་མོའི་ཕྲུ་གུ་དེ། །ཨ་མའི་མངལ་ནས་རྩལ་གསུམ་རྫོགས། །མངལ་གྱི་རྒྱ་ལས་གྲོལ་བ་དང་། །གངས་དཀར་སྟོད་དུ་འཕྱོ་བར་ངེས། །བྱ་རྒྱལ་ཁྱུང་གི་ཕྲུ་གུ་དེ། །སྒོ་ངའི་ནང་ནས་གཤོག་སྒོ་རྒྱས། །སྒོ་ངའི་རྒྱ་ལས་གྲོལ་བ་དང་། །དགུང་སྔོན་མཁའ་ལ་འཕུར་བར་ངེས། །རྣལ་འབྱོར་པ་ཡི་སེམས་ཉིད་དེ། །ལུས་ཀྱི་ནང་ནས་ཉམས་རྟོགས་རྒྱས། །ལུས་ཀྱི་རྒྱ་ལས་གྲོལ་བ་དང་། །འཆི་བ་ཆོས་སྐུར་གྲོལ་བར་ངེས།།ཞེས་བླངས་པས་ཀུན་དད་ཅིང་གུས་པར་གྱུར་ཏོ། །དཀོན་མཆོག་གསུམ་ལ་གུས་པས་ཕྱག་བྱས། །དད་ཅན་གྲྭ་སློབ་སྦྱིན་བདག་རྣམས་ལ། །ཆོས་མཛད་ང་ཡིས་འཕྲིན་ཅིག་བསྐུར་འབྲས། །བཅུ་བའི་ཉི་ཤུ་ལྔ་ཡི་ཉིན་པར། །སངས་རྒྱས་ཀུན་ལ་ས་བཀའ་དྲིན་ཆེ་བའི། །རྒྱལ་བ་གཉིས་པ་བློ་བཟང་གྲགས་པ། །དགའ་ལྡན་ཞིང་དུ་གཤེགས་པའི་དུས་ཆེན། །ཡིན་པས་དེའི་ཉིན་དགེ་བ་བྱས་ན། །སངས་རྒྱས་གཞན་ཀུན་གཤེགས་པའི་དུས་ལས། །འགྱུར་ཁྱད་ཕན་ཡོན་ཆེན་པོ་གསུངས་པས། །དེ་ཕྱིར་ཉི་ཤུ་ལྔ་ཡི་དགོང་མོ། །གླིང་མེ་ལ་སོགས་མཆོད་པ་ཕུལ་ལ། །ཚོགས་གསོག་སྨོན་ལམ་རྒྱ་ཆེན་ཐོབས་དང་། །ཕན་བདེ་འབྱུང་གནས་བསྟན་པ་དར་ཞིང་། །མ་གྱུར་འགྲོ་ཀུན་བདེ་ཞིང་སྐྱིད་ངེས། །ཆོས་ལ་བསྐུལ་བའི་ཚིགས་བཅད་གཏམ་སྙན། །ཐོས་ཚད་རྣམས་823

ཀྱིས་དགའ་ཞིང་སྤྲོ་བཞིན། །བཅུ་བའི་ཉི་ཤུ་ལྔ་ཡི་ཉིན་པར། །ཚོགས་བསགས་སྨོན་ལམ་འདེབས་པར་གྱུར་ཅིག །ཅེས་བཅུ་བའི་ཉི་ཤུ་ལྔ་ལ་གླིང་མེ་མཆོད་པ་ཕུལ་ན་འགྱུར་ཁྱད་ཕན་ཡོན་ཆེན་པོ་ཡོད་ཅེས་དད་ཅན་ལ་དགེ་བསྐུལ་དུ་་་་ཆོས་མཛད་ཞབས་དཀར་བས་བཀྲ་ཤིས་འཁྱེལ་ནས་སྨྲས་པའོ། །རྩ་གསུམ་ལྷ་ལ་ཕྱག་ཅིག་འཚལ་ནས། །སྐལ་ལྡན་སློབ་མ་ཡོན་བདག་རྣམས་ལ། །རྣལ་འབྱོར་བདག་གིས་འཕྲིན་ཅིག་བསྐུར་འབྲས། །འདི་དང་ཕྱི་མའི་བདེ་སྐྱིད་ཐམས་ཅད། །ཚོགས་བསགས་བྱས་ལས་བྱུང་བར་གསུང་སྣང་། །དེ་ཕྱིར་ནམ་འཆི་ཆ་མེད་སོམས་ལ། །ཀུན་གྱིས་ཚོགས་གསོག་སྒྲིབ་སྦྱོང་མཛོད་ཅིག །བླ་མ་ཡི་དམ་མཉེས་པའི་མཆོད་པ། །དཔའ་བོ་མཁའ་འགྲོ་འདུ་བའི་དམ་རྫས། །བད་གན་རླུང་ནད་སེལ་བའི་སྨན་རྟ། །ཚེ་དཔལ་བསོད་ནམས་རྒྱས་པའི་ལོངས་སྤྱོད། །ཚོགས་ཀྱི་འཁོར་ལོའི་དགའ་སྟོན་གཙོ་བོ། །བདུད་རྩི་ཆང་སེར་འདི་ཉིད་ཡིན་ཞེས།།བླ་མེད་ཚོགས་འཁོར་སྐབས་སུ་བཤད་སྣང་། །བྱེན་རླབས་རྫས་སུ་བདུད་རྩི་ཆང་སེར། །ཀ་པཱ་ལི་ཡིས་གང་རེ་ཕུལ་ཀྱང་། །མི་ལ་ཚེ་རིང་ནོར་ལ་གཡང་ཆགས། །ཟས་ལ་བཅུད་ཡོང་བསམ་པའི་དོན་ཀུན། །འགྲུབ་ཅེས་བླ་མེད་རྒྱུད་ལས་གསུང་སྣང་། །གསུངས་བཞིན་སྒྲུབ་མཁན་ཡོད་ན་ཡར་ངོ་། །མར་ངོའི་ཚེས་བཅུའི་སྐབས་སུ་ཁྱེར་ཤོག །ཐོས་ཚད་ཀུན་གྱིས་དགའ་ཞིང་སྤྲོ་བཞིན། །བླ་མའི་་824 ་

གསུང་བཞིན་བསྒྲུབ་པར་སྨོན་ནོ། །ཅེས་པ་འདི་ནི་དད་ཅན་ཡོན་བདག་ཕོ་མོ་རྣམས་ལ་རྣལ་འབྱོར་ཞབས་དཀར་བས་གནས་གསུམ་དཔའ་བོ་མཁའ་འགྲོ་སྤྲིན་བཞིན་འདུ་བའི་དབེན་གནས་བཀྲ་ཤིས་འཁྱིལ་བ་ནས་སྨྲས་པའོ།།ཆུ་འགོ་གངས་ལ་ཐུག་པ་ལྟ་བུ་ཡི། །དམ་པའི་ཆོས་ཀྱི་འགོ་ཡི་ཐུག་ས་མཆོག །རྣམ་འདྲེན་བཞི་བ་ཤཱཀྱ་ཐུབ་པ་ཡི། །བསྟན་པ་རིན་པོ་ཆེ་དང་མཇལ་བར་ཤོག །ཕྱི་རུ་ཉན་ཐོས་བྱང་སེམས་སྤྱོད་པ་སྐྱོངས། །ནང་དུ་གསང་སྔགས་རིམ་གཉིས་རྣལ་འབྱོར་བརྩོན། །གསང་བ་འོད་གསལ་རྫོགས་ཆེན་དོན་ལ་སྤྱོད།།ཨོ་རྒྱན་པདྨའི་བསྟན་དང་མཇལ་བར་ཤོག །བསྟན་པ་གྲུབ་བཞི་ལམ་དུ་འཁྱེར་མཁས་པའི། །ཇོ་བོ་བཀའ་གདམས་གོང་མའི་རྣམ་ཐར་བཞིན། །མདོ་རྒྱུད་བསྟན་བཅོས་བླ་མའི་མན་ངག་བཞི། །མ་ཉམས་གྲུ་བཞི་ལམ་དུ་འཁྱེར་བར་ཤོག །ཕྱོགས་རེ་ཙམ་གྱི་གྲུབ་མཐའ་མ་ཡིན་པར། །མདོ་སྔགས་ཐམས་ཅད་གདམས་པར་ཤར་བ་ཡི། །རྣམ་ཐར་གཙང་མ་དགེ་ལྡན་བཀའ་བརྒྱུད་པའི། །བསྟན་པ་རིན་པོ་ཆེ་དང་མཇལ་བར་ཤོག །བྱང་ཆུབ་སེམས་ཀྱི་ངང་བ་དཀར་བོ་ཡིས། །ཐབས་ཤེས་གཉིས་ཀྱི་གཤོག་ཟུང་རབ་བརྒྱངས་ཏེ། །ཐམས་ཅད་མཁྱེན་པའི་མཁའ་ལ་ལེགས་འཕུར་ནས། །མདོ་སྔགས་ཆོས་ཀྱི་དབྱངས་སྙན་སྒོག་པར་ཤོག །དེ་ལྟར་མ་ནོར་ལམ་སྟོན་དགེ་བའི་བཤེས། །གསུང་བཞིན་སྒྲུབ་པའི་ཆོས་མཐུན་825

གྲོགས་རྣམས་དང་། །དེང་ནས་བཟུང་སྟེ་སངས་རྒྱས་མ་ཐོབ་བར།།ཚེ་རབས་ཀུན་ཏུ་འབྲལ་བ་མེད་པར་ཤོག །ཅེས་ཚེ་རབས་ཀུན་ཏུ་རྒྱལ་བའི་བསྟན་པ་དང་མཇལ་ཞིང་། རྣམ་མཁྱེན་གྱི་གོ་འཕང་ཐོབ་པའི་སྨོན་ལམ་འདི་ཡང་ཞབས་དཀར་བས་དབེན་གནས་བཀྲ་ཤིས་འཁྱིལ་བ་ནས་སྨྲས་པའོ། །བྱིན་རླབས་དངོས་གྲུབ་ཆར་ལྟར་འབེབ་མཛད་པའི། །རྩ་བརྒྱུད་བླ་མ་རྣམས་ཀྱི་བཀྲ་ཤིས་ཤོག །ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག །སངས་རྒྱས་བྱང་སེམས་རྣམས་ཀྱི་བཀྲ་ཤིས་ཤོག །དཔའ་བོ་མཁའ་འགྲོ་རྣམས་ཀྱི་བཀྲ་ཤིས་ཤོག །ཆོས་སྐྱོང་སྲུང་མ་རྣམས་ཀྱི་བཀྲ་ཤིས་ཤོག །ནོར་ལྷ་གཏེར་བདག་རྣམས་ཀྱི་བཀྲ་ཤིས་ཤོག །ཡུལ་ལྷ་གཞི་བདག་རྣམས་ཀྱི་བཀྲ་ཤིས་ཤོག །མི་འགྱུར་ལྷུན་པོ་སྐུ་ཡི་བཀྲ་ཤིས་ཤོག །ཡན་ལག་དྲུག་ཅུའི་གསུང་གི་བཀྲ་ཤིས་ཤོག །མཐའ་བྲལ་དྲི་མེད་ཐུགས་ཀྱི་བཀྲ་ཤིས་ཤོག །རྒྱལ་བའི་སྐུ་གསུང་ཐུགས་ཀྱི་བཀྲ་ཤིས་ཤོག །ནད་གདོན་བར་ཆད་ཞི་བའི་བཀྲ་ཤིས་ཤོག །ཚེ་དཔལ་བསོད་ནམས་རྒྱས་པའི་བཀྲ་ཤིས་ཤོག །མི་ནོར་ཟས་གསུམ་འདུ་བའི་བཀྲ་ཤིས་ཤོག །གནོད་བྱེད་དགྲ་བགེགས་ཐུལ་བའི་བཀྲ་ཤིས་ཤོག །ཆར་ཆུ་དུས་སུ་འབབ་པའི་བཀྲ་ཤིས་ཤོག །ལོ་ཕྱུགས་རྟག་ཏུ་ལེགས་པའི་བཀྲ་ཤིས་ཤོག །རྒྱལ་ཁམས་བདེ་ཞིང་སྐྱིད་པའི་བཀྲ་ཤིས་ཤོག །ཐམས་ཅད་ཆོས་ལ་སྤྱོད་པའི་བཀྲ་ཤིས་ཤོག །བཀྲ་ཤིས་དང་དགེ་826

ལེགས་བདེ་སྐྱིད་ཆེན་པོས་འཇིག་རྟེན་གྱི་ཁམས་ཐམས་ཅད་ལ་་་་ཁྱབ་པར་གྱུར་ཅིག བྱེན་ཆགས་པར་གྱུར་ཅིག གཡང་འཁྱིལ་བར་གྱུར་ཅིག ཕུན་སུམ་ཚོགས་པའི་སྐལ་བ་དང་ལྡན་པར་གྱུར་ཅིག དེ་བཞིན་དུ་འགྲུབ་པར་གྱུར་ཅིག བཀྲ་ཤིས་དགེ་ལེགས་སརྦ་མངྒ་ལོ།རྣལ་འབྱོར་གྱི་དབང་ཕྱུག་རྗེ་བཙུན་ཞབས་དཀར་རྡོ་རྗེ་འཆང་ཆེན་པོས་མཆོག་དམན་བར་མའི་གདུལ་བྱར་རྡོ་རྗེའི་མགུར་དཔག་ཏུ་མེད་པ་ཡི་གེར་འཁོད་པའི་ནང་ཚན་ལས། དབུས་གཙང་སོགས་ནས་བཞེངས་པ་ཁ་ཐོར་སྣ་ཚོགས་པའི་སྐོར་ཏེ་ཁྱེན་སྡོམས་མགུར་ཚན་ཟུང་རི་མདའི(༥༧༢)གྲངས་ལྡན་གྱི་བདག་ཉིད་ཅན་གྱི་པུ་སྟ་ཀ་གཉིས་པའོ།།827

དམ་པ་གང་གི་བཀའ་དྲིན་གྱིས་འཚོ་བའི་བན་ཆུང་སངས་རྒྱས་རིན་ཆེན་གྱིས་བྲིས་པའི་བསྟོད་ཚིགན་མོ་གུ་རུ་མངྒ་སྭ་སྟེ་སིདྷི་ཕ་ལ་ཧོ། །སྒྲིབ་བྲལ་གསལ་སྟོང་ཐུགས་ནི་ཀུན་གསལ་དྭངས་པའི་ཁྱེན་ལྟར་ཡངས། །འགག་མེད་ཚངས་པའི་གསུང་ནི་ངག་དབང་ལྷ་མོས་བསྒྲུན་ནུས་མིན། །མཚན་དཔེའི་དཔལ་འབར་སྐུ་ཡི་གཟིས་ཀྱང་ལྷུན་པོའི་ཁེངས་པ་འཕྲོག །སྲིད་འདིར་བསྙེམས་ལྡན་ཀུན་གྱི་གཙུག་ནོར་བདག་གི་འདྲེན་པ་རྒྱལ་གྱུར་ཅིག །རྨད་བྱུང་དགེ་ལེགས་བྱེ་བས་ལེགས་བསྐྲུན་གསེར་གྱི་རི་འདྲ་མཚན་དཔེའི་སྐུ། །འགྲོ་ཁམས་དང་འཚམ་དྲུག་ཅུའི་དབྱངས་ཀྱིས་ཐེག་གསུམ་ཆོས་སྒྲ་སྒྲོག་པའི་་་་་་་་གསུང་། །ཉི་མ་འབུམ་གྱི་མདངས་ལས་གསལ་ཞིང་བྱམས་བརྩེའི་བདུད་སྡེ་འཇོམས་པའི་ཐུགས། །མངའ་བའི་སྟོན་མཆོག་ཉི་མའི་གཉེན་དེར་དངོས་པོ་ཀུན་གྱིས་ཕྱག་བགྱིའོ། །ཕུལ་བྱུང་ཚོགས་གཉིས་རྒྱ་མཚོའི་ས་འཛིན་སྤོར། །མཚན་དཔེའི་ཁོ་ལག་རབ་རྒྱས་གཡུར་ཟ་ངོམ། །ཐེག་དགུའི་འབྲས་དུད་སྟོབས་བཅུའི་དཔལ་828

མངའ་བ། །མཚོ་སྐྱེས་རྡོ་རྗེ་ཡོངས་འདུས་ལྗོན་པར་གུས། །རྒྱལ་ཀུན་འདུས་ཞལ་བྱིན་མཐུའི་མེ་དྲོད་ཀྱིས། །ཉོན་མོངས་ཧ་ལའི་ཟས་ཚོགས་འཇུ་བའི་འབྲས། །རིམ་གཉིས་སྒོ་མདོངས་གདུགས་མཇེས་ངོམ་པ་ཅན། །རྗེ་འབངས་མདོངས་མཐའི་ཚོགས་རྣམས་གཙུག་གི་རྒྱན། །བྱམས་དང་བརྩེ་བའི་ཆུ་འཛིན་རབ་འཕེལ་ཚོགས་གཉིས་འབྲས་ཆར་གྱིས། །འགྲོ་དྲུག་དུཿ ཁས་གདུངས་་པ་རབ་བཅིལ་ཆོས་ཁམས་དགེ་བའི་གསོས། །བསྟན་གཉིས་པད་མཚོ་དར་མཛད་རང་གཞན་རྣམ་གྲོལ་ལམ་འགྲོད་ཞབས། །བདག་སྙིང་པད་དཀར་བཞད་པར་དགྱེས་རོལ་རྣམ་བྱང་བར་དུ་སྐྱོངས། །གང་ཐུགས་པད་མཚོའི་རྟོག་པའི་རྙོག་མ་རྣམས། །ཆོས་རྒྱལ་མན་ངག་རིན་ཆེན་ཀེ་ཏཿ ཀས། །བགྲུངས་བྱས་ཆོས་དབྱིངས་བརྒྱད་ལྡན་དྭངས་མཚོའི་ཀློང་། །སྣ་ཚོགས་ཆོས་ཚུལ་སྐར་ཚོགས་བཀྲ་དེ་རྨད། །རྩོལ་མེད་ཨ་ཏིའི་དགོངས་དོན་རྟོགས་པའི་འབྲས། །མཐའ་མེད་འགྲོ་རྣམས་བྱང་ཆེན་དཀྲི་བའི་ཐབས། །འབད་མེད་མགུར་གྱེ་བུམ་བཟང་འདོད་དགུའི་གཏེར། །འཛད་མེད་ཆོས་སྦྱིན་སྤྲོ་མཁས་བསྟན་འགྲོའི་དཔྱིད། །མ་ཕྱིས་ཐུགས་ཀྱི་དྭངས་ཤེལ་ཨ་དཪྴར། །མ་འཕོས་མདོ་རྒྱུད་དགོངས་པའི་གཟུགས་བརྙན་རྙེད། །མ་འབད་ཡོངས་ཤར་—མགུར་གྱི་ཤེལ་བུམ་ནས། །མ་ལུས་འགྲོ་ལ་རྩོལ་མཛད་བདག་གི་829

མགོན། །བ་ཚྭའི་མཚོ་མིན་གང་ཐུགས་ཆོས་དབྱེངས་དྭངས་་མཚོའི་སྤུན། །གྲང་རེག་རླུང་མིན་བརྟན་གཡོའི་སྣང་བས་བསྲུབས་པ་ལས། །འཆགས་འཇིག་སོགས་མིན་གདུལ་བྱ་འདོད་ལྷའི་ཉེར་འཚོའི་གཞི། །དངོས་དང་དངོས་མིན་མགུར་དབྱངས་ལྷུན་པོ་འཁྲུངས་འདི་མཚར། །གང་གི་གསང་གསུམ་ཐུགས་ཀྱི་གངས་རི་ལས། །ལེགས་བབས་མགུར་འབུམ་སྣ་ཚོགས་ཆུ་ཀླུང་འབུམ། །རྣམ་དག་དད་པའི་སོར་རྩེའི་ཡུར་བར་དྲངས། །པུ་སྟ་ཀ་ཡི་རྫིང་བུར་བསྐྱིལ་དེ་རྨད། །ཉམས་མྱོང་རྟོགས་པའི་ཞོ་འཐུང་རུས་ལས་གྲུབ། །མདོ་རྒྱུད་དགོངས་པའི་ལྟོ་བ་རབ་ཏུ་རྒྱས། །ལུང་རིགས་མན་ངག་རྩིབས་སྟོང་ཚ་དབལ་འབར། །ཉོན་མོངས་སྦྱིན་སྐྱེས་མཐར་བྱེད་འཁོར་ལོ་ཡིན། །ཟབ་ཟབ་ཐུགས་ཀྱི་རྒྱ་མཚོའི་མཇིངས་ཆེན་པོར། །མང་མང་གདུལ་བྱ་ཡུལ་སྣང་དེད་དཔོན་གྱིས། །ཡང་ཡང་ཕྱིན་བླངས་མགུར་འབུམ་འདོད་དགུའི་དབྱེག །མཁོ་མཁོའི་རེ་འབྲས་སྐོང་བའི་མ་ཎི་གཿ ། །ཐོས་པས་མཁས་དབང་གཞོན་ནུའི་བརྟན་པ་འཕྲོག །བསམ་པས་ཟག་མེད་དགའ་བདེ་ཁོང་ནས་རྒྱས། །བསྒོམས་པས་རྣམ་ཀུན་མཆོག་ལྡན་བདེ་སྟེར་བའི། །རྣམ་བྱང་རྒྱལ་སྲིད་སྐྱོང་བའི་བཙུན་མོ་ཡིན། །རྣམ་དག་ཆོས་མཛད་འཁོར་ལོས་སྒྱུར་རྒྱལ་གྱིས། །གང་འདོད་ལས་འགྲུབ་ཐར་འདོད་འཁོར་འབངས་ལ། །བླང་དོར་བློ་གྲོས་830

གསལ་བར་འདོམས་པའི་གཉེན། །ཚིག་དོན་དཔའ་མཛངས་བློན་པོ་རིན་ཆེན་ཡིན། །ཁུངས་ལྡན་བརྒྱུད་པའི་ལུས་སྟོབས་རབ་ཏུ་རྫོགས། །མཁའ་ཁྱབ་འཁོར་ལོར་ཤར་བའི་རྒྱན་གྱིས་སྤུད། །བསྟན་གཉིས་ལྷ་དབང་འདེགས་པའི་ལུས་ཤེད་ཅན། །ཉོན་མོངས་ཚལ་འཇོམས་གླང་བོ་རིན་ཆེན་ཡིན། །བཀའ་རྟགས་ཕྱག་རྒྱའི་ཛུ་འཕྲུལ་རྐང་བར་ལྡན། །གོ་མྱོང་རྟོགས་པའི་སྤུ་མདོག་རྣམ་པར་བཀྲ། །ཟབ་དོན་མཛོད་ཀྱི་རིན་ཆེན་རྒྱན་ཆས་མཛེས། །སུས་བསྟེན་ཐར་གླིང་སྐྱེལ་བྱེད་རྟ་མཆོག་ཡིན། །སྒྲིབ་གཉིས་དཔུང་ཚོགས་འཇོམས་པའི་བརྟུལ་ཕོད་ཅན། །ཚིག་དོན་ཕུན་སུམ་ཚོགས་པའི་དཔུང་གིས་བསྐོར། །མན་ངག་ཟབ་དགུའི་གོ་ཁྲབ་མཚོན་ཆས་བརྒྱན། །ཐར་བའི་དགྲ་འཇོམས་དམག་དཔོན་རིན་ཆེན་ཡིན། །རི་ཁྲོད་དབེན་པ་གླིང་བཞིར་དབང་བསྒྱུར་བའི། །ཆོས་མཛད་འཁོར་ལོས་བསྒྱུར་བ་ཐམས་ཅད་ལ། །མགུར་དབྱངས་རྒྱལ་སྲེད་རིན་ཆེན་སྣ་བདུན་འདི། །རྩོལ་བ་མེད་པར་བདག་གི་མགོན་དེས་སྩལ། །དེ་ལྟ་མོད་ཀྱིས་མཁས་རློམ་དྲེགས་པས་རྒྱལ། །ལོག་སྲེད་ཀུན་དབང་འདོན་དང་མཛའ་བ་མིན། །བྱང་ཆུབ་དོན་གཉེར་འགྲོ་ལ་སེམས་སྙོམ་ཅན། །ཆོས་མཛད་ང་ལས་ནུ་འདྲའི་ཁྱད་ནོར་ཡིན། །རྟོགས་པ་མཆོག་ལྡན་རྣམས་ཀྱི་ཉམས་ཀྱི་གྲོགས། །གནས་ལུགས་སྐྱོང་བ་རྣམས་ཀྱི་བོགས་འབྱེན་831

མཆོག །སེམས་འཛིན་འཆིང་བ་གཅོད་པའི་མཚོན་ཆ་སྟེ། །ཆོས་ཉིད་རང་ཞལ་སྟོན་པའི་ཨ་དཪྴཿ ། །མ་རིག་གཉིད་ལས་སློང་བའི་ལྷ་ཡི་རྔ། །མི་ཤེས་རབ་རིབ་སེལ་བ་སྲིད་པའི་མིག །ལས་ཉོན་ན་ཀྲཿ མཐར་བྱེད་གཡས་འཁྱེལ་དུང་། །ལེགས་ཉེས་བླང་དོར་སྟོན་པའི་བཤེས་གཉེན་མཆོག །ཆོས་ལ་གསར་ཞུགས་རྣམས་ཀྱི་གྲོགས་ཀྱི་ཕུལ། །ལོག་ལམ་འཕྱན་རྣམས་ལེགས་ལམ་ཁྲིད་པའི་གཉེན། །སྲིད་ཞིའི་འཇིགས་ལས་སྐྱོབ་པའི་འདྲེན་པ་དངོས། །ཅི་འདོད་རེ་བ་སྐོང་བའི་ཡིད་བཞིན་ནོར། །དགོས་དགུ་ཕུན་སུམ་ཚོགས་པ་དཔག་བསམ་ཤིང་། །བུམ་པ་བཟང་ལྟར་ཡོན་ཏན་དཔག་ཡས་ཀྱང་། །ཚུར་མཐོང་བྱིས་པ་བདག་འདྲའི་སྤྱོད་ཡུལ་མིན། །རང་ནུས་ཙམ་ཞིག་དད་པའི་སོར་རྩེས་བསྐྲུན། །ཀྭ་ཡེ་གྲོགས་དག་གདམས་ངག་ཟབ་དགུའི་བཅུད། །ཡིད་བཞིན་ནོར་ལས་ཆེས་ལྷག་ཐོབ་དུས་འདིར། །རང་ཉམས་བསྟར་དང་གཞན་ལ་འཆད་སྤེལ་སོགས། །འཁོར་ལོ་གསུམ་གྱེས་ཉིན་མཚན་འདའ་བར་བསྐུལ། །ནོར་སྐྱོང་དོན་མེད་ཀུ་ཅོའི་ངང་ཚུལ་བཞིན། །སྐད་གསང་མཐོན་པོས་རྗེས་འཇུག་ཡོངས་ལ་བོས། །འོན་ཏང་རང་མཐོང་གྲགས་འདོད་ཆེད་དུ་མིན། །ལྷག་བསམ་དགེ་བར་སྐྱོན་མེད་སྙན་སྒྲོན་ནོ། །གང་གི་གསུང་གསང་དཔག་དཀའི་རྒྱ་མཚོ་ལས། །རབ་མཆོག་གྱུར་པ་རྣམ་མགུར་པུ་སྟ་གའི། །ཡིད་བཞིན་832

ནོར་འདི་དད་གསུམ་ཡོལ་གོ་རུ། །ཐོབ་འདི་རང་མཐུ་མ་ཡིན་མགོན་ཁྱོད་དྲིན། །ཚུལ་འདི་བསམ་གྱེན་ད་དུང་རྗེ་ཁྱོད་ཀྱི། །བཀའ་བཞིན་ཅི་ནུས་སྒྲུབ་པའི་མཆོད་པ་དང་། །ཆོས་ལྡན་བྱ་བ་ལས་ཀྱི་འཁོར་ལོ་ལ། །དལ་བ་སྤངས་ནས་གསུང་གསང་བསྡུ་བར་འཚལ། །དམ་པའི་ཡུལ་ལ་བསྟོད་ཚིག་ནི། །མནྟ་ར་ཡིས་སྔུན་བསུས་ནས། །བདག་གི་ལེགས་སྤྱད་དགེ་བའི་འབྲས། །བྱང་ཆུབ་མཆོག་ཏུ་བསྔོ་བར་བགྱི། །དེང་ནས་རྣམ་བྱང་མ་ཐོབ་བར། །མགོན་པོ་ཁྱོད་དང་མི་འབྲལ་ཞིང་།།འདི་འདྲའི་གསུང་ཟབ་བསྡུ་བ་དང་། །ཁྱོད་མཉེས་འབའ་ཞིག་བྱེད་པར་ཤོག །དེའི་མཐུས་བདག་གི་སྒྲིབ་གཉིས་ཀྱི། །མུན་སྟུག་རྫོགས་པའི་ཐུན་གསུམ་མཐར། །ཤར་བའི་ཚོགས་གཉིས་སྐྱ་རེངས་ཀྱིས། །ལེགས་དྲངས་སྐུ་གཉིས་ཉིན་བྱེད་དེས། །མ་རྒན་སྐྱེ་དགུའི་སྒྲིབ་པའི་མུན། །མཐར་བྱས་སྐལ་བཟང་པདྨོ་རྣམས། །ལུང་རྟོགས་ཁོ་ལག་རབ་བརྟས་ཤིང་། །དོན་གཉིས་བཅུད་ཀྱིས་གཏམས་པར་ཤོག །དེ་མ་ཐོབ་པའི་ཚེ་རབས་སུ། །ངན་འགྲོའི་གནས་ཀྱིས་རབ་དབེན་ཅིང་། །མཐོ་རིས་ཡོན་ཏན་རབ་རྒྱས་པའི། །རྟེན་བཟང་མཆོག་སྟེ་བདག་གིར་ཤོག །དེ་ཡང་མི་ཁོམ་རྐྱེན་དང་བྲལ། །འབྱོར་བ་དམ་པས་རབ་བརྒྱན་པའི། །བཤེས་གཉེན་དམ་པས་ལེགས་ཟིན་ཏེ། །ཆོས་ཁམས་དགེ་བ་རྣམས་འཕེལ་ཤོག །དེར་ཡང་རྟག་833

འབྱོར་ཕུན་སུམ་ཚོགས།།ནོར་བཟང་རྟག་ངུའི་རྣམ་ཐར་བཞིན། །ཆོས་དོན་འཚོལ་ལ་མི་ཞུམ་ཞིང་། །དེ་བཞིན་བསམ་པ་འགྲུབ་པར་ཤོག །ཟབ་དོན་ལེགས་པར་རྙེད་གྱུར་ནས། །ཚེ་འདི་དོན་དུ་མི་གཉེར་བར། །རྒྱ་བོད་རིག་འཛིན་རྣམ་ཐར་བཞིན། །རང་གཞན་དོན་གཉིས་འགྲུབ་པར་ཤོག །དེ་ནས་གྲངས་མེད་སངས་རྒྱས་ཤིང་། །བགྲོད་ནས་མཉེས་པའི་མཆོད་ཚོགས་ཕུལ། །དེ་མཐུས་རྒྱལ་བས་ཕྱག་བརྐྱངས་ནས། །བྱང་ཆུབ་མཆོག་ཏུ་དབུགས་དབྱུང་ཤོག །མ་དག་ཞིང་དུ་སྤྲུལ་བ་བཀྱེ། །པད་འབྱུང་ཞི་འཚོའི་རྣམ་ཐར་ལྟར། །བསྟན་པས་ཁྱབ་དང་མ་ཁྱབ་པའི། །འགྲོ་ལ་དེ་དོན་འདོམས་པར་ཤོག །གང་ཞིག་སྤེལ་བའི་བསྟན་པ་དེ།།ནམ་ཡང་ཉམས་པ་མེད་གྱུར་ཅིག །ཅི་སྟེ་ཉམས་ཉེར་གྱུར་པ་ན། །ཇོ་འབྲོམ་རྣམ་ཐར་འཁྱོངས་པར་ཤོག །དེ་ལས་ནམ་ཡང་འདའ་མ་གྱུར། །དགེ་བ་དེ་ཡིས་མ་རྒན་འགྲོའི། །ཆོས་ཁམས་རིམ་གྱེས་འཕེལ་བ་ལས། །བྱང་ཆུབ་ལྗོན་ཤིང་རྒྱས་པར་ཤོག །སྒྲིབ་གཉིས་དྭངས་པའི་ཀུན་གསལ་མཁར། །བྱང་སེམས་ས་ལམ་ཆ་ཤས་རྫོགས།།བྱང་ཆུབ་མཆོག་གི་དཀྱིལ་འཁོར་རྒྱས།།འཁོར་བའི་མུན་པ་གཏན་སངས་ཤོག །རབ་འབྱམས་སྟོང་ཁམས་རྒྱལ་བའི་ཞིང་། །སྐྱེ་འགྲོ་མ་ལུས་རྒྱལ་བར་གྱུར། །སྒྲ་རྣམས་གྲག་སྟོང་རྒྱལ་བའི་གསུང་། །འགྱུ་དྲན་རྟོག་ཚོགས་རྒྱལ་བའི་ཐུགས། །འཁོར་834

བའི་མིང་མེད་དག་པའི་ཞིང་། །ཞིང་ཁམས་རྣམ་དག་སྟུག་པོ་བཀོད། །བཀོད་པ་རབ་རྫོགས་གཞལ་ཡས་ཁང་། །ཁང་བཟང་མཆོག་དེར་རྟག་རྩེན་ཤོག །འདིར་ཡང་ཆོས་འབྱོར་ཕུན་སུམ་ཚོགས། །བཤེས་གཉེན་མཆོག་དེ་མཉེས་བྱེད་ཅིང་། །མ་རྒན་སྐྱེ་དགུ་ཕན་བདེ་ཡི། །དཔལ་ལ་འགོད་པ་ཉིད་གྱུར་ཅིག །ཁྱད་པར་རྗེ་བཙུན་བླ་མ་ཡི། །མཛད་འཕྲིན་ཀུན་གསལ་ཕ་མཐར་བརྒལ། །སྐྱེ་འགྲོ་ཐམས་ཅད་རྫོགས་ལྡན་གྱི། །དཔལ་ལ་འགོད་པའི་བཀྲ་ཤིས་ཤོག །ཅེས་དམ་པ་གང་གི་བཀའ་དྲིན་གྱིས་་རཚོ་བའི་བན་ཆུང་སྙོམ་ལས་པ་སངས་རྒྱས་རིན་ཆེན་གྱིས། རྣམ་མགུར་རིན་པོ་ཆེ་བསོད་ནམས་ཀྱི་བགོ་སྐལ་དུ་ཐོབ་སྟེ། མིང་གཞིའི་ལམ་དུ་སྤེལ་བའི་ཚེ་དགའ་སྤྲོའི་བསྟོད་ཚིག་སྨོན་ལམ་དུ་བགྱིས་པ་སརྦཛག་ཏི། དགེའོ།། དགེའོ།།དགེའོ།།835

མཇུག་བྱང་།རྒྱལ་ཀུན་སྙིང་རྗེའི་རང་གཟུགས་པད་དཀར་འཆང་། །གདུལ་བྱའི་མོས་་ངོར་བཤེས་གཉེན་ཚུལ་བསྟེན་པ། །སྐྱབས་གཅིག་འཁོར་ལོའི་མགོན་པོ་རྡོ་རྗེ་འཆང་། །བྱང་ཆུབ་བར་དུ་འབྲལ་མེད་སྤྱི་བོར་བཞུགས། །གང་ཐུགས་ཟག་བྲལ་བདེ་ཆེན་མཁའ་ཀློང་ལས། །ཚད་མེད་ཐུགས་རྗེ་སྣང་བའི་མུ་ཁྱུད་ཀྱིས། །རྨད་བྱུང་གདམས་པའི་གདུང་བྱེད་ཚ་བའི་ཟེར། །སྐལ་ལྡན་པད་དཀར་ཚོགས་ལ་གང་དགར་འགྱེད། །ཀུན་མཁྱེན་མཉམ་མེད་བུ་རམ་ཤིང་བ་ཡི། །ལུང་དང་རྟོགས་པའི་བསྟན་པ་རྒྱ་མཚོའི་དོན། །སྣ་ཚོགས་གདུལ་བྱའི་ཁམས་དབང་བསམ་པ་དང་། །མཐུན་པར་སྩོལ་མཁས་མགོན་ཁྱོད་ལས་གཞན་གང་། །བསྐལ་མང་སྔོན་ནས་མངོན་པར་བྱང་ཆུབ་ཀྱང་། །གྲངས་མེད་འགྲོ་བ་འདུལ་ཕྱིར་གཟུགས་ཀྱི་སྐུ། །དག་དང་མ་དག་གདུལ་བྱའི་སྣང་ངོ་རུ། །དཔག་མེད་འགྱེད་ལ་པད་འབྱུང་གཉིས་པར་ངེས། །མདོ་སྨད་ནོར་འཛིན་ས་ཡི་ཐིག་ལེ་རུ། །འཁྲུངས་ཀྱང་གངས་ལྗོངས་ཁྱོན་ཀུན་ཞབས་ཀྱིས་བཅགས། །རིས་མེད་འགྲོ་བའི་མགོན་དང་སྐྱ་བས་མཛད་པའི། །སྙན་པའི་བ་དན་སྲིད་པའི་རྩེ་མོར་གཡོ །མདོ་836

སྔགས་ཟབ་རྒྱའི་ཆོས་ཚུལ་རྒྱ་མཚོ་ལས། །དྲངས་པའི་ལེགསབཤད་ཟླ་མེད་རིན་ཆེན་ཕྲེང་། །སྡེབ་ལེགས་ཚིག་གི་སྲད་བུརལེགས་བརྒྱུས་པ། །སྔོན་མེད་མཚུངས་བྲལ་རྒྱན་མཆོག་འདི་ན་རྨད། །གྲངས་མེད་ཞལ་གདམས་གླེགས་བུར་བཀོད་པ་ལས། །ཆོས་རྒྱུན་མི་ཟད་རྒྱ་ཆེར་སྤེལ་བ་དང་། །སྐལ་མཉམ་གདུལ་བྱ་ཡོངས་ལ་ཕན་པའི་ཆེད། །ངོ་མཚར་ཐབས་ཤེས་གྲངས་ཀྱི་པུ་སྟ་ཀ །པར་དུ་བསྐྲུན་ལ་སྔོན་སྨོན་ལྷག་བསམ་བཟང་། །བསམ་དང་སྦྱོར་བས་བཤེས་གཉེན་ཚུལ་བཞིན་བསྟེན། །རིམ་གཉིས་ལམ་ལ་དྲོད་ཐོབ་བྱ་བཏང་བ། །མཁན་པོ་རིན་ཆེན་མཆོག་གིས་ཁ་འགོ་མཛད།།བཟོ་རིགས་གནས་ལ་མཁས་པའི་རིགས་སྔགས་འཆང་། །བསྐལ་བཟང་སྐྱབས་ཀྱིས་པར་ཡིག་ལེགས་པར་བྲིས། །གནས་ལྔ་རིག་པའི་གཞུང་ལུགས་མཐར་སོན་པ། །སངས་རྒྱས་རིན་ཆེན་བཟང་བོས་ཞུས་དག་བྱས། །ལེགས་ཉེས་རྣམ་དཔྱོད་བློ་ལྡན་བསམ་པ་བཟང་། །སྒྲུབ་པ་མཆོག་ལ་གུས་པའི་དཔོན་པོ་དང་། །བླ་མའི་བཀའ་བཞིན་དམན་རྣམས་བུ་ལྟར་སྐྱོང་། །བཟོད་བརྩོན་ཕུལ་བྱུང་གཉེར་བ་རབ་བྱུང་གིས། །རྣམ་དག་བསམ་པས་མཐུན་རྐྱེན་ཚུལ་བཞིན་བསྒྲུབས། །རྐོ་མཁན་མཁས་བཙུན་བཟང་གསུམ་དང་ལྡན་པའི། །སྙན་གྲགས་རྒྱ་མཚོ་བློ་བཟང་བསམ་འགྲུབ་དང་། །ངག་དབང་བསྟན་འཛིན་སོགས་ཀྱིས་ཞིབ་མོར་837

བྱས། །སོར་མོའི་འདུ་བྱེད་རྩལ་ལས་ལེགས་པར་བསྒྲུབས། །པར་ཡོན་ཡུལ་ཕྱོགས་སྟོད་སྨད་བར་གསུམ་གྱི། །དད་ལྡན་སློབ་མ་ཡོན་བདག་རྣམས་ཀྱིས་ཕུལ། །ཆོས་སྦྱིན་འཛད་མེད་པར་གྱི་གཏེར་མཛོད་འདི། །མཁས་གྲུབ་དུ་མས་བྱེན་ཕབ་ཞབས་ཀྱིས་བཅགས། །གནས་གསུམ་མཁའ་འགྲོ་སྤྲིན་བཞིན་འདུ་བའི་གླིང་།།དམ་པའི་བཞུགས་གནས་བཀྲ་ཤིས་འཁྱིལ་བར་བཞུགས། །འདིར་འབད་ལས་བྱུང་རྣམ་དཀར་ཕུང་བོ་གང་། །དུས་གསུམ་དགེ་བའི་ཚོགས་དང་ཐབས་གཅིག་ཏུ། །བསྡོམས་པའི་མཐུ་ཡིས་ལུས་ཅན་མཐའ་དག་ཀུན། །ཡང་དག་རྫོགས་པའི་བྱང་ཆུབ་ལ་འགོད་ཤོག །ཁྱད་པར་པར་འདི་བསྒྲུབ་པའི་མཐུན་རྐྱེན་ལ། །སྒོ་གསུམ་འབྲེལ་ཐོགས་ཇི་སྙེད་མཆིས་སོ་ཅོག །དེང་ནས་བཟུང་སྟེ་སྐྱེ་བའི་ཕྲེང་བ་ཀུན། །ཐེག་མཆོག་དམ་པའི་མགོན་དང་མི་འབྲལ་ཞིང་། །ཟབ་རྒྱའི་གསུང་གི་རྒྱུན་གྱིས་ལེགས་བསྐྱངས་ནས། །རིམ་གཉིས་ལམ་གྱི་བསྒྲོད་པ་མཐར་ཕྱིན་ཤོག །ལུས་ཅན་འགྲོ་བའི་གཉེན་གཅིག་བླ་མ་རྗེའི། །ཞབས་པད་རྡོ་རྗེ་ཆོས་ཀྱི་ངོ་བོ་རུ། །འགྱུར་མེད་གདོང་ལྔས་བཏེགས་བའི་རིན་ཆེན་ཁྲིར། །བསྐལ་བརྒྱར་གཡོ་བ་མེད་པར་བརྟན་གྱུར་ཅིག །ཕན་བདེ་ལེགས་ཚོགས་མ་ལུས་འབྱུང་བའི་གཞི། །དྲི་མེད་རྒྱལ་བའི་བསྟན་པ་རིན་པོ་ཆེ། །ནམ་ཡང་ནུབ་མེད་དབྱར་གྱི་ཆུ་བོ་ལྟར། །སྲིད་མཐའི་838

བར་དུ་མི་ཉམས་འཕེལ་རྒྱས་ཤོག །བགྲང་ཡས་འཇིག་རྟེན་ཁམས་ནི་མ་ལུས་པར། །ཆོས་དང་ནོར་དང་འདོད་པ་བདེ་བ་སོགས། །རྫོགས་ལྡན་གསར་བའི་དུས་བཞིན་འབྱོར་བ་ལ། །རྟག་ཏུ་སྤྱོད་པས་ཉིན་མཚན་འདའ་ནུས་ཤོག །མགུར་འབུམ་གང་དུ་གནས་པའི་ས་ཕྱོགས་སུ། །ཉིན་ཡང་བཀྲ་ཤིས་མཚན་ཡང་བཀྲ་ཤིས་ཤིང་། །ཉིན་མཚན་རྟག་ཏུ་བཀྲ་ཤིས་བདེ་ལེགས་པའི། །བཀྲ་ཤིས་ཆེན་པོས་ཕྱོགས་ཀུན་ཁྱབ་གྱུར་ཅིག །ཅེས་མགུར་འབུམ་གྱི་མཇུག་ཏུ་པར་བྱང་ཉུང་བསྡུས་བཀོད་པ་འདི་ནི། དད་ལྡན་དམ་ཚིག་གཙང་བའི་དབུ་མཛད་བསྐལ་བཟང་་ཀྱིས་བསྐུལ་པ་ལྟར། དམ་པ་གང་གི་བཀའ་དྲིན་གྱིས་འཚོ་བའི་སློབ་འབངས་ཡོངས་ཀྱི་ཐ་ཤལ་བ་དུས་མཐའི་སྔགས་བཙུན་ཁྱབ་གདལ་ཀློང་ཡངས་ཀྱིས་བྲིས་པ་ཚེ་རབས་ཀུན་ཏུ་རྗེ་བཙུན་བླ་མ་་་་་་་མཆོག་གིས་འབྲལ་བ་མེད་པར་རྗེས་སུ་འཛིན་པའི་རྒྱུར་གྱུར་ཅིག་གུ། སརྦ་མངྒ་ལོ།839