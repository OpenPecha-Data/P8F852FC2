་ ་ ་ ་་ོབ ་ ་་བས་་—ར་—སདྲ་་ ་རྟེ། ། ་ ན ༽་ ། །༄ོ ན ་རངཐོལ་ སངའབམ། ་༄ ༅ །(ཪྻཱ་ པ།)མཚོ་སྔོན་མི་རིགས་དཔེ་སྐྲུན་ཁང་། ་ ་

ཟ་་་མརྗེ་ཟ(༠1སྔ)མཟཟཁྲིསྒྱུཁུམཟ༼ཟའ་ཟོ་ཡོཛི་ཇོལོཋཋམལོརྙེ1་2002་4132མ7—5420—0874—9—༅1་བྷྱོ མདཱི9སྨོ6་།3སྒོ།།ཥྛམགསྐོམསྤོཆ་མཟསྒོཛལོཪྵ༅་ཡོ་1བམཚོཕོདྔྷ(2002)སྒོམ28123སྟོ

རྭ།་་ ༽ ་༤ ཪྴ་ ་་ཇ༽ དི1 ་་་་ རྫ ་ ་ ་༽་་7 ་ ༧ ག་ཀོ ་7 ༼ ༽7་༼ 1 ་ོརྟ ་ ༼ ། —་ །་ ་་་་ ་ ་དེ རྩེ ང ་ ་— ་ ་ ཀཱ ་ — ་ ་ ཤཱ—་་་‘ད ་ ་ ་་ ་་བྷེ ༄ ་ ་ ་ར༄ བ་ ཇ་་ ོ་་་— — ་ ་ར་་ག ་་་ཏོ ་ ༽། ་— ་ ང རི ། ༤ བར —ོ་རྡོ་ཤཱ །་ —་ —— ད —་ ་ ་་ —

ར་ཆབ་།་བཞུགས།་བཞུགསས་སོ ་

་་ ་

༄༅ ། །འཇམ་དབྱངས་སྤྲུལ་བའི་གླེགས་བམ་བཞུགས་སོ།།༄༅། །ན་མོ་གུ་རུ་མཉྫུ་གྷོ་ཥ་ཡ། ཚོགས་གཉིས་ཆུ་གཏེར་ཆེན་པོ་རླབས་ཆེན་སྤྱོད་པའི་ས་འཛིན་དབང་པོས་བསྲུབས་པ་་་་ལས་བྱུང་བས། །སྐྱོན་གྱི་དྲི་མས་དབེན་ཞིང་ཡོན་ཏན་དཀྱིལ་འཁོར་རབ་རྒྱས་མཚན་དཔེ་གཟི་བརྗིད་འོད་ཟེར་འབར །གཟུགས་སྐུ་ཉིན་བྱེད་གཞོན་ནུ་སྟོང་གསུམ་མི་མཇེད་ཞིང་འདིའི་གདུལ་བྱ་ཡོངས་ཀྱི་དཔལ་དུ་ཤར། །འགྲོ་ཀུན་རྨོངས་པའི་མུན་སེལ་ཕན་བདེའི་པད་ཚལ་ཡོངས་འཕེལ་ཟས་གཙང་སྲས་པོ་གང་དེ་རྒྱལ། །ཕན་བདེའི་འབྱུང་གནས་ཐུབ་བསྟན་ཡིད་བཞིན་ནོར་བུ་དབང་གི་རྒྱལ་པོ་ལ། །མ་རྟོགས་ལོག་རྟོག་དྲི་མས་གོས་པ་འཆད་རྩོད་རྩོམ་པས་བྱེ་དོར་བྱས། །ཐོས་བསམ་སྒོམ་གསུམ་རྒྱལ་མཚན་རྩེར་མཆོད་མཆོག་ཐུན་དངོས་གྲུབ་ཆར་བཞིན་ཕབས། །སྐྱེ་དགུའི་དབུལ་ཕོངས་སེལ་མཛད་སྲས་ཀྱི་ཐུ་བོ་མི་ཕམ་འཇམ་དབྱངས་དང་། །ཀླུ་སྒྲུབ་ཐོགས་མེད་ལ་སོགས་རྒྱ་གར་མཁས་གྲུབ་1

ཐམས་ཅད་ཕྱག་གི་ཡུལ། །ངོ་མཚར་གསུང་རབ་ཡིད་བཞིན་ནོར་བུ་དེ་དག་ཀུན། །སྐྱེ་དགུ་རྣམས་ཀྱི་སྲིད་ཞིའི་དབུལ་བ་སེལ་སླད་དུ། །དཀའ་བ་དུ་མས་གངས་ཅན་ལྗོངས་འདིར་འདྲེན་མཛད་པའི། །ཆོས་རྒྱལ་ལོ་པཎ་སྐུ་དྲིན་དྲན་ན་ཅིས་མི་དད། །ནམ་ཡང་འཆི་བ་མེད་པ་རྡོ་རྗེའི་སྐུ་བརྙེས་སློབ་དཔོན་ཆེན་པོ་པདྨ་འབྱུང་གནས་དང་། །རྒྱལ་བའི་གསུང་རབ་རབ་འབྱམས་རིན་ཆེན་ཀུན་གྱི་མཛོད་འཛིན་མཉམ་མེད་ཇོ་བོ་ཆེན་པོ་དང་། །རྒྱལ་བ་གཉིས་པ་ཀུན་མཁྱེན་བློ་བཟང་གྲགས་པ་རྣམ་གསུམ་རིམ་པར་ལེགས་་་་བྱོན་ནས། །ཕན་བདེའི་འབྱུང་གནས་བསྟན་པ་སྤེལ་ནས་འགྲོ་ལ་བདེ་སྐྱིད་བྱུང་བས་སྐུ་དྲིན་བསམ་ན་སུ་ཡིས་འཁོར། །གསུང་རབ་ནོར་བུའི་སྒོམ་གྱི་ཁ་ཕྱེས་ནས། །འཕངས་པ་མེད་པར་གནང་བའི་བླ་མ་རྣམས། །རང་ལ་སངས་རྒྱས་ལས་ཀྱང་བཀའ་དྲིན་ཆེ། །བསམ་གྱེན་བཀའ་བཞིན་སྒྲུབ་པའི་མཆོད་པ་འབུལ། །ད་ནི་རང་ཉིད་ནམ་འཆི་ངེས་པ་མེད། །བླ་མའི་དྲིན་ལས་རང་གིས་གང་ཐོབ་པའི། །ངོ་མཚར་གསུང་རབ་རིན་ཆེན་དགའ་སྟོན་འགྱེད། །སྐལ་ལྡན་སྙིང་གི་བུ་རྣམས་གུས་པས་ལོངས། །ཞེས་ཞིང་མཆོག་དམ་པ་དེ་དག་རྣམས་ལ་བསྟོད་ཚིག་མེ་ཏོག་གི་མཆོད་པས་སྔུན་བསུས་ཏེ་བར་སྐབས་ཀྱི་བརྗོད་བྱའི་དོན་ནི། དེ་ཡང་འོ་སྐོལ་གྱི་རྣམ་འདྲེན་དམ་པ། སྙིགས་མ་ལྔ་ཆེས་ཆེར་བདོ་བའི་ཚེ། སྙིང་2 ་

སྟོབས་བཙན་པའི་གོ་ཆ་མ་སྨད་པར་གྱོན་པའི། མཉམ་མེད་ཟས་གཙང་གི་སྲས་པོ་ཞེས་རྣམ་འདྲེན་རྒྱལ་བ་སྟོང་གི་ནང་ནས་ཀྱང་པད་དཀར་ལྟ་བུར་ཤིན་ཏུ་བསྔགས་ཤིང་། སྙན་གྲགས་ཆེན་པོ་སྲིད་པའི་ར་བ་ལས་བརྒལ་ཏེ། ནམ་མཁའི་ཕ་མཐའ་བསྙེགས་པ་གང་དེས། ཕྱོགས་བཅུའི་ཞིང་ཀུན་འོད་ཀྱིས་འགེངས་བཞིན་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བསམ་གྱིས་མི་ཁྱབ་པ་་་་བསྐོར་བས། ངོ་མཚར་གསུང་རབ་ཡིད་བཞིན་གྱི་ནོར་བུ་རྣམས་སྲས་ཀྱི་ཐུ་བོ་བྱམས་པ་དང་འཇམ་དབྱངས། དེའི་སྲས་ཀླུ་སྒྲུབ་དང་ཐོགས་མེད་སོགས་མཁས་གྲུབ་ནམ་མཁའི་སྐར་ཚོགས་ཙམ་གྱིས་རིམ་བཞིན་མ་རྟོགས་ལོག་རྟོག་གློ་བུར་གྱི་དྲི་མས་གོས་པ་་་་་རྣམས། འཆད་རྩོད་རྩོམ་གསུམ་གྱི་སྒོ་ནས་བྱེ་དོར་ཡང་ཡང་བྱས།ཐོས་བསམ་སྒོམ་གསུམ་གྱི་རྒྱལ་མཚན་གྱི་རྩེར་མཆོད་ནས།གདུལ་བྱའི་ཡིད་ཀྱི་རེ་བ་སྐོང་བཞིན་ཡོད་དུས། ཆོས་རྒྱལ་ཆེན་པོ་རྣམས་ཀྱི་སྐུ་རིང་ལ། ལོ་པཎ་མཁས་གྲུབ་དུ་མས་བོད་ཡུལ་གངས་ཅན་གྱི་ལྗོངས་འདིར་གདན་དྲངས་པའི་མཐུས། སྐྱེ་དགུ་ཡོངས་ལ་སྔར་བས་བདེ་སྐྱིད་འཕེལ་ཞིང་རྒྱས་པ་བྱུང་། དེ་ཉིད་བསྟན་འཛིན་གྱི་སྐྱེས་མཆོག་རྣམས་ཀྱིས་རིམ་བཞིན་ཐོས་བསམ་བསྒོམ་གསུམ་གྱེ་རྒྱལ་མཚན་རྩེར་མཆོད་པའི་མཐུས། ད་ལྟའི་བར་དུ་མ་ཉམས་པར་གནས་པ་དེ་ཉིད་རང་སྟོབས་ཀྱིས་ཐོབ་པ་མ་ཡིན་་་་་་3

ཡང་མཚན་ལྡན་གྱི་བླ་མ་དུ་མའི་བཀའ་དྲིན་ལ་བརྟེན་ནས་་་་་་་་་བདག་གིས་ཀྱང་གཙུག་གི་རྒྱན་དུ་ཐོབ་པ། ད་ནི་རང་ཡང་ན་སོ་ནི་རྒས། ནམ་འཆི་ལ་ངེས་པ་མི་འདུག་སྙམ་ནས། སྐལ་ལྡན་གྱི་སློབ་མ་རྣམས་ལ་རང་གིས་སྔར་བླ་མ་རྣམས་ཀྱི་དྲིན་ལས་ཐོབ་་་་་པའི་གསུང་རབ་རིན་ཆེན་མང་པོའི་དགའ་སྟོན་འགྱེད་པ་ནི་་་་་་་འདི་ལྟ་སྟེ། དེ་ཡང་དད་གཏོང་བློ་གྲོས་མཆོག་ཏུ་མངའ་བའི་སྐལ་ལྡན་གྱི་བུ་ཆེན་སྡེ་པ་བློ་བཟང་ཚེ་རིང་དང་། དབང་པོ་རྣམ་གཉིས་ཀྱིས་རང་ཉིད་གངས་རིར་སྡོད་པའི་རིང་ལ། བདག་དང་མཚམས་པ་མང་པོ་ལ། འཚོ་བའི་མཐུན་རྐྱེན་བཟང་པོ་སྦྱར།ཡོན་བདག་གི་གཙོ་བོ་བྱས། རྗེས་ནས་བློ་བཟང་ཚེ་རིང་གིས་ཚེ་བློས་བཏང་ནས་གནས་ཆེན་དེར་འོངས། མཁོ་བའི་ཡོ་བྱད་མང་པོ་ཡང་ཕུལ་ནས། བླ་མ་རིན་པོ་ཆེ་ད་ནི་རྒན་པོ་འཆི་ལ་ཉེ་བ་བདག་ཀྱང་། ཐུགས་བརྩེ་བ་ཆེན་པོས་བྱང་ཆུབ་མ་ཐོབ་ཀྱི་བར་དུ་ཚེ་རབས་ཐམས་ཅད་དུ་རྗེས་སུ་འཛིན་པའི་སྐྱབས་འཇུག་་་་་་་དང་། དབེན་པར་ལྷ་ཆོས་བྱེད་ལུགས་ཀྱི་གདམས་པ་སྩལ་དུ་གསོལ་ཞེས་ཞུ་དོན་ཚིགས་སུ་བཅད་ནས་དབྱངས་སུ་ཕུལ་བ།ངོ་མཚར་མ་རིག་མུན་སེལ་སྒྲོན་མེ་མཆོག །ཉོན་མོངས་དུག་གསུམ་ནད་སེལ་སྨན་པ་མཆོག །འདོད་དགུའི་དངོས་གྲུབ་སྩོལ་བའི་ནོར་བུ་མཆོག །བཀའ་དྲིན་ཆེ་བའི་བླ་མ་རྣམས་ཀྱི་མཆོག །4

མི་མངོན་དབྱེངས་ན་བཞུགས་པའི་རྡོ་རྗེ་འཆང་། །བདག་གཞན་སྣང་ངོར་ཚོགས་དྲུག་རང་གྲོལ་རྗེ། །བཀའ་དྲིན་འཁོར་མེད་བླ་མ་རིན་པོ་ཆེའི། །ཞབས་ཀྱི་པདྨོར་ལན་བརྒྱར་གུས་ཕྱག་འཚལ། །མཆོད་ཚོགས་འབུལ་ཞིང་སྔར་བྱས་སྡིག་ལྟུང་བཤགས། །སྐུ་གསུང་ཐུགས་ཀྱི་མཛད་པ་རྗེས་ཡི་རངས། །བདག་གཞན་འགྲོ་ལ་ཆོས་འཁོར་བསྐོར་བར་བསྐུལ། །རྟག་ཏུ་མྱ་ངན་མི་འདའ་བཞུགས་གསོལ་འདེབས། །དགེ་ཚོགས་བླ་མའི་སྐུ་ཚེ་བརྟན་ཕྱིར་བསྔོ། །དེ་མཐུས་སྐུ་ཚེ་མཛད་འཕྲིན་རྒྱས་གྱུར་ཅིག །དཔལ་ལྡན་རྩ་བའི་བླ་མ་རིན་པོ་ཆེ། །བརྩེ་བ་ཆེན་པོས་བདག་ལ་ཅུང་ཟད་དགོངས། །ཚེ་གང་པོ་འདི་དཀོར་ནག་དུག་ཆུ་འཐུངས། །ཤི་ན་ངན་སོང་མ་གཏོགས་འགྲོ་ས་མེད། །ད་ནི་ན་སོ་རྒས་ནས་འཆི་ལ་ཉེ། །འཆི་བ་འཇིགས་ནས་ཆོས་ཤིག་བྱེད་སྙམ་འོངས། །དེང་ནས་བཟུང་སྟེ་ཚེ་རབས་ཐམས་ཅད་དུ། །མགོན་པོ་ཁྱོད་ཀྱིས་འབྲལ་མེད་རྗེས་སུ་ཟུངས། །ལྷ་ཆོས་བྱེད་ཚུལ་གདམས་པ་སྩོལ་བར་ཞུ། །ཆོས་བཞིན་ནུས་པར་བླ་མས་བྱིན་གྱིས་རློབས། །ཞེས་ཕུལ་བའི་ལན་དུ། འོ་ཆོས་རྣམ་དག་ཅིག་སྙིང་ནས་བྱེད་ན། སྔོན་ཡང་དག་པར་རྫོགས་པའི་སངས་རྒྱས་ནས་བཟུང་། ད་ལྟའི་རྩ་བའི་བླ་མ་ཡན་ཆད་ཀྱི་བླ་མ་དམ་པ་གོང་མ་རྣམས་ཀྱི་རྣམ་ཐར་ལྟར།ཐོག་མར་ཚེ་འདི་བློས་གཏོང་དགོས་སྟེ། དེ་ཡི་རྒྱུ་མཚན་ཚེ་འདིའི་5

བྱ་བ་བློས་མ་བཏང་ན། ཆོས་རྣམ་དག་ཅིག་མི་འོང་བར་མ་ཟད།སྡིག་སྡུག་གཏམ་ངན་གསུམ་དུས་གཅིག་ལ་སླེབ་འོང་སྟེ། པོ་ཏོ་བའི་གསུང་སྒྲོས་ལས། ཆོས་མ་བྱུང་ཚད་ཚེ་འདི་མ་སྤངས་པས་ལན་གསུངས། ཤྭ་བོ་བའི་ཞལ་ནས། ཚེ་འདིའི་སྒྲུབ་བྱ་ཆེ་ཙ་ན་ཐུགས་མི་བདེ། གར་རྒྱུག་ཆ་མེད། དེ་ཙ་ན་སྡིག་སྡུག་གཏམ་ངན་གསུམ་དུས་གཅིག་ལ་སླེབ་འོང་། ཞེས་དང་། དགེ་བཤེས་སྟོན་པས། ཨ་ཏི་ཤ་ལ་ཚེ་འདིའི་བདེ་སྐྱིད་དང་རྙེད་བཀུར་སོགས་འདོད་ནས་ལས་བྱས་པ་རྣམས་ལ་འབྲས་བུ་ཅི་མཆིས་ཞུས་པས།འབྲས་བུ་དེ་ཁོ་ན་ཉིད་མཆིས་གསུངས། ཕྱི་མ་ལ་ཅི་མཆིས་ཞུས་པས། དམྱལ་བ་མཆི། ཡི་དྭགས་མཆི། དུད་འགྲོ་མཆི་གསུངས་སོ། །ཚེ་བློས་ཐོངས་ན་ཆོས་དང་སྲིད་ཞིའི་བདེ་སྐྱིད་སྙན་གསུམ་ཐམས་ཅད་དུས་གཅིག་ལ་འོང་སྟེ། པོ་ཏོ་བའི་གསུང་སྒོས་ལས།དབྱངས་ལ་སོགས་པ་འཇེན་པ་ལ། དང་པོ་ཨི་ཟེར་བ་དེ་ཐོན་པར་དཀའ། འགོ་དེ་རྒྱངས་འཐེན་ཐུབ་བྱུང་ན། དེ་ནས་ལས་སླ།དེ་བཞིན་དུ་ཆོས་བྱེད་པ་ལ། དང་པོ་ཚེ་འདི་བློས་ཐོངས་པ་དཀའ་བ་ཡིན། འདི་ལན་ཅིག་ཐོངས་ན་དེ་ནས་ལས་སླ་གསུངས།སངས་རྒྱས་ཀྱི་ཞལ་ནས་ཀྱང་། གལ་ཏེ་བདེ་བ་ཀུན་འདོད་ན། །འདོད་པ་ཐམས་ཅད་ཡོ་ངས་སུ་སྤོང་། །འདོད་པ་ཐམས་ཅད་ཡོངས་སྤངས་ན། །མཆོག་ཏུ་བདེ་བ་ཐོབ་པར་འགྱུར། །ཞེས་དང་།6

རྟོག་ལྡན་བསམ་གཏན་དཔལ་གྱིས། ཚེ་འདིའི་སྐྱིད་འདོད་སྡུག་བསྔལ་ཡིན། །རླུང་ལ་བསྐྱུར་ན་གཏན་སྐྱིད་འབྱུང་། །ཞེས་དང་།སྒྱེ་མཆོག་པའི་ཞལ་ནས། ཅིས་ཀྱང་དགོས་པ་མེད་ཙ་ན།་།གྲགས་པས་ས་སྟེང་ཁྱབ་པ་ལགས། །ལུས་སྲོག་ཆོས་ཕྱིར་ཐོངས་ཙ་ན། །སྙན་པའི་སེར་བུ་བསྐྱོད་པ་ལགས། །གསུངས། གཞན་ཡང་། མདོ་ལས། འདོད་པ་ཟད་ན་འཕགས་པ་དངོས་ཡིན་ཏེ།་ །འདོད་པ་ཆུང་ན་འཕགས་པའི་རིགས་ཡིན་ནོ། །ཞེས་དང་། ཐོག་མའི་བློ་སྦྱོང་ལས། སངས་རྒྱས་ཟེར་བའི་སྒྲ་བོ་ཆེ། །འདོད་པ་སྤངས་པའི་རྩ་ན་གདའ། །གསུངས། དེས་ན་མཉམ་མེད་ཇོ་བོ་རྗེ་སྐུ་འདའ་ཁར། རྣལ་འབྱོར་པ་ཕྱག་པ་ཁྲི་མཆོག་གིས། ཇོ་བོ་གཤེགས་པ་ན། བདག་གིས་རྩེ་གཅིག་ཏུ་བསྒོམས་པར་ཞུ་ཞུས་པས། བྱ་བ་ངན་པ་ཡིན་པས་བོར་ལ་ཐོངས་གསུངས། འོ་ན་འཆད་པར་ཞུ་ཞུས་པས་ཀྱང་དེ་སྐད་གསུངས། འོ་ན་རེས་བཤད་རེས་བསྒོམས་པར་ཞུ་ཞུས་པས་ཀྱང་། དེ་སྐད་གསུངས། འོ་ན་ཅི་བགྱེད་ཞུས་པས། ཚེ་བློས་ཐོངས་གསུངས། དེས་ན་ཚེ་བློས་བཏང་འདི་ཆོས་ཀྱི་འགོ་ཡིན་ཏེ། རིག་པའི་དབང་ཕྱུག་གི་ཞལ་ནས།ཆོས་ཀྱི་ཉམས་ལེན་སྣ་གཅིག་མ་གྲུབ་པར། །ཁྱོད་ཉིད་ཆོས་པར་རློམས་པ་ཀྱེ་མ་བླུན། །ཆོས་ཀྱི་དང་པོ་ཚེ་འདི་བློས་ཐོངས་པ། །རང་གི་རྒྱུ་ད་ལ་འདུག་གམ་མི་འདུག་ལྟོས། །གསུངས། འདི་ཆོས་7

ཀྱི་འགོ་ཙམ་དུ་མ་ཟད། ཐོག་མཐའ་བར་གསུམ་དུ་གལ་ཆེ་བས།ཐུགས་དམ་གྱི་མཐིལ་དུ་བྱ་དགོས་ཏེ། ཡང་དགོན་པའི་ཞལ་ནས།ངས་ནི་ཚེ་བློས་གཏོང་བ་ལ། སྒྲུབ་པའི་མཐིལ་དུ་བྱས་པ་ཡིན་ནོ་སྐྱེས་བུ་ཀུན་གསུངས་སོ། །དེས་ན་སྔར་ཆོས་བྱས་སམ་མ་བྱས ད་ཆོས་ཡོང་ངམ་མི་ཡོང་། རང་གི་ཕ་ཡུལ་དང་ཉེ་འབྲེལ་ཟས་ནོར་སོགས་ཚེ་འདིའི་ཕུན་ཚོགས་རྣམས་བློས་བཏང་མ་བཏང་ལ་་་་་་་་བརྟག་པ་བྱ་དགོས་འདི་བློས་ཐོངས་འདུག་ན་སྔར་ཡང་ཆོས་་་་་་་བྱས་ཏེ། ད་ཡང་ཆོས་ཡོང་འདི་བློས་མ་ཐོངས་འདུག་ན་སྔར་ཡང་ཆོས་མ་བྱས། ད་ཡང་ཆོས་མི་ཡོང་སྟེ། མར་པ་ལོ་ཙས། རྗེ་མི་ལ་འབྱོན་ཁར། བུ་འཇིག་རྟེན་འདི་བློས་མ་ཐོངས་པར་འདི་ཡི་བྱ་བ་དང་དམ་པའི་ཆོས་བསྲེས་ན། ཆོས་ཤོར་ཟིན་པ་དེ་རང་ཡིན་གསུངས་སྐད། པོ་ཏོ་བའི་གསུང་སྒོས་ལས། ཚེ་འདི་མ་ཉམས་པ་གཅིག་དང་ཕྱི་མའི་ཆོས་གཉིས་ལྷན་དུ་མི་ཡོང་། པགས་པ་གཅིག་ལ་སྤུས་བྲང་ལག་པས་ཐེག་ཚད་གཅིག་དང་། རླིད་བུ་ཆུ་ཐུབ་པ་གཉིས་ཡོང་ས་མེད་གསུངས། ས་སྐྱ་པཎ་ཆེན་རིན་བོ་ཆེའི་ཞལ་ནས། ཚེ་འདིའི་ཕུན་ཚོགས་ཆེ་ཐབས་མ་ཤོར་བར། །གཏན་གྱེ་ཕན་བདེ་ཐར་པ་རེ་བ་དེ། །རྨོངས་པའི་ཞེ་འདོད་གཟུ་ལུམ་ཉིད་ཡིན་པས། །ཚེ་འདི་བློས་ཐོངས་འབད་པས་བྱང་ཆུབ་སྒྲུབས། །ཞེས་དང་། ཆོས་རྗེ་རྒྱལ་སྲས་པས་ཀྱང་། དམ་པའི་ཆོས་དང་ཚེ་8

འདིའི་མདུན་མ་གཉིས། །མ་ཉམ་དུ་འགྲུབ་པ་སུ་ཡང་ཡོད་མ་ཡིན། །སྒྲུབ་པར་འདོད་པ་དེ་དག་རང་ཉིད་ཀྱིས། །རང་ཉིད་བསླུ་བ་ཉིད་ལ་ཐེ་ཚོམ་མེད། །གསུངས། འོ་ན་ཚེ་བློས་གཏོང་དགོས་ན། གང་གཏོང་སྙམ་ན་ཕ་ཡུལ་དང་ཉེ་འབྲེལ། ཡུལ་མི་ཁྱིམ་མཚེས་ཟས་ནོར་ལོངས་སྤྱོད་ལུས་ཀྱི་གཅེས་འཛིན་ཐམས་་་་་ཅད་བློས་གཏོང་དགོས། ཇི་ལྟར་གཏོང་ན། བླ་མ་གོང་མ་རྣམས་ཀྱི་ཞལ་ནས། ཚེ་བློས་གཏོང་བ་ལ་གཏད་པ་བཞི། རྡོ་རྗེ་གསུམ།བུད་སྙེགས་ཐོབ་གསུམ་དགོས་པ་ཡིན་གསུངས། གཏད་པ་བཞི་ནི། བློ་ཕུག་ཆོས་ལ་གཏད། ཆོས་ཕུག་སྤྲང་ལ་གཏད། སྤྲང་ཕུག་ཤི་ལ་གཏད། ཤི་ཕུག་གྲོག་པོ་སྟོང་པར་གཏད། རྡོ་རྗེ་གསུམ་ནི།ཐེབས་མེད་རྡོ་རྗེ་སྔོན་ལ་བཏང་། ཁྲེལ་མེད་རྡོ་རྗེ་རྗེས་ལ་འཇོགཡེ་ཤེས་རྡོ་རྗེ་རང་དང་འགྲོགས། བུད་སྙེགས་ཐོབ་གསུམ་ནི། མི་ཁྱུ་ནས་བུད། ཁྱེ་གྲལ་སྙེགས། ལྷ་གྲལ་ཐོབ་གསུམ་མོ། །དེ་བཅུ་ལ་ཕུག་ནོར་བཅུ་ཞེས་པའི་ཐ་སྙད་མཛད། དེ་རྣམས་ཡིད་ལ་བཞག་པ་ཙམ་གྱིས་ཉོན་མོངས་ཀྱི་རྫོང་འགྱེལ། ལས་ངན་གྱེ་གྲུ་འཇིགགཉེན་པོའི་ཐང་བདེ་བ་ལ་སླེབས་པས། དེས་ན་ཕུག་ནོར་འདི་དག་ཡོད་ན། ཚེ་འདིའི་བདེ་བ་དང་ཚེ་ཕྱི་མའི་བདེ་བ་ཐམས་ཅད་དཀའ་ཚེགས་མེད་པར་མྱུར་དུ་འགྲུབ་པར་འགྱུར་རོ། །སྨྲས་པ། ཐུབ་པའི་དབང་པོ་དྲིན་ཅན་བླ་མ་སོགས། །དངོས་9

རྒྱུད་བླ་མ་རྣམས་ལ་གསོལ་བ་འདེབས། །དམ་པ་གོང་མའི་རྣམ་ཐར་ཇི་བཞིན་དུ། །ཚེ་འདི་བློ་ཡིས་ཐོངས་པར་བྱེན་གྱིས་རློབས། །མཉམ་མེད་ཟས་གཙང་སྲས་པོ་དེ་ཉིད་ཀྱིས། །ན་རྒ་འཆི་བ་གཟིགས་པས་ཐུགས་སྐྱོ་ནས། །རྒྱལ་སྲིད་སྤངས་ནས་ནེ་རཉྫ་ནའི་འགྲམ། །ལོ་དྲུག་དཀའ་བ་སྤྱད་མཐར་རྫོགས་སངས་རྒྱས། །དེ་བཞིན་དམ་པ་གོང་མ་ཐམས་ཅད་ཀྱིས། །མི་རྟག་འཆི་བ་བསམ་པས་ཐུགས་སྐྱོ་ནས། །ཚེ་འདི་བློས་བཏང་དབེན་པར་ཉམས་ལེན་མཛད། །ཚེ་གཅིག་སངས་རྒྱས་ཐོབ་པའི་རྣམ་ཐར་བཞིན། །རང་ཡང་ནམ་འཆི་ཆ་མེད་ཚུལ་བསམས་ནས། །དམ་ཆོས་རྣམ་དག་འོང་དུ་མི་སྟེར་བའི། །ཕ་ཡུལ་ཞིང་ཁང་ཉེ་འབྲེལ་ཟས་ནོར་སོགས། །ཚེ་འདིའི་བྱ་བ་བློ་ཡིས་ཅིས་མི་གཏོང་། །རྗེ་རེད་མདའ་པས་ཆོས་གོས་གསུམ་དང་ལྷུང་བཟེད་ལ་སོགས་པ། རང་ཉིད་འཚོ་བའི་ཡོ་བྱད་མ་གཏོགས་པ། །གསེར་དང་དབྱེག་སོགས་ལྷག་པའི་ཡོ་བྱད་ནི། །རང་གི་དོན་དུ་ཏིལ་ཙམ་མི་འཆང་ངོ་། །རྒྱལ་སྲས་རིན་པོ་ཆེས་བདག་ལ་ངེས་པར་འོང་པ་འཆི་བ་ཡིན། །དེ་ཚེ་ནོར་དང་འཁོར་སོགས་ཀྱིས་མི་ཕན། །དེ་དང་བྲལ་བས་ལྷག་པར་སྡུག་བསྔལ་འགྱུར། །དེ་ལྟར་བསམས་ནས་ཚེ་འདིའི་ཆེ་ཐབས་སྤངས། །བློ་ཕུག་ཆོས་གཏད་ཆོས་ཕུག་སྤྲང་ལ་གཏད། །སྤྲང་ཕུག་ཤི་གཏད་ཤི་ཕུག་བྲག་ལ་གཏད། །ཐེབས་མེད་རྡོ་རྗེ་སྔོན་དུ་10

ལེགས་པར་བཏང་། །ཁྲེལ་མེད་རྡོ་རྗེ་ངེས་པར་རྗེས་ལ་འཇོག །ཡེ་ཤེས་རྡོ་རྗེ་རང་དང་འགྲོགས་པར་བྱ། །མི་ཡི་ཁྱུ་ནས་ཅི་བུད་ཅི་ཐོན་བྱ། །དམན་པའི་ས་བཟུང་ཧྲུལ་པོའི་གོས་གྱོན་ཏེ། །ཁྱི་གྲལ་སྙེགས་ནས་ལྷ་གྲལ་ཐོབ་པར་བྱ། །མདོར་ན་མི་རྟག་འཆི་བ་མྱུར་དུ་འོང་། །ད་ནི་ཚེ་བློས་གཏོང་བའི་དུས་ལ་བབས། །བླ་མའི་ཐུགས་རྗེ་རང་གི་དགེ་བའི་མཐུས། །ཚེ་འདིའི་བྱ་བ་བློ་ཡིས་ཐོངས་པར་ཤོག །ཅེས་ཚིག་ངག་གིས་བཏོན་ནས་དོན་ཡིད་ལ་བསམ་ན་ཚེ་འདི་བློ་ཡིས་མྱུར་དུ་ཐོངས་པར་འགྱུར་རོ། །ཞེས་སྨྲས་པའོ། །ཡང་བློ་ཁ་ཆོས་ལ་ཕྱོགས་པའི་སྐལ་ལྡན་གྱི་སློབ་བུ་བསོད་་་་་་ནམས་སྟོབས་ཆེན། ངག་དབང་ཆོས་འགྲུབ་གཉིས་ཀྱིས། འདི་ཕྱིའི་གཏན་གྱི་སྐྱབས་གནས་རིན་པོ་ཆེ་ལགས། མདོ་རྒྱུད་མན་ངག་ཐམས་ཅད་ནས་ཡོན་ཏན་ཀུན་གྱི་གཞི་གྱུར་མཚན་ལྡན་རྩ་བའི་བླ་མ་ཚུལ་བཞིན་བསྟེན་པ་གལ་ཆེ་ཚུལ་ཡང་དང་ཡང་དུ་་་་་གསུངས་འདུག་ན་ཡང་། བདག་ཅག་གཉིས་བློ་རྨོངས་པས་བསྟེན་ཚུལ་མི་ཤེས་པར་འདུག་པས། བླ་མ་ཚུལ་བཞིན་བསྟེན་ཚུལ་ཞིག་གསུང་དུ་གསོལ་ཞེས་ཞུ་དོན་ཚིགས་སུ་བཅད་ནས་་་་་་་ཕུལ་བ། ངོ་མཚར་སྐྱེ་མཆོག་རིན་པོ་ཆེ། །ཡ་མཚན་སྤྲུལ་བའི་རྣལ་འབྱོར་པ། །ཉམ་ཐག་སྐྱོངས་པའི་དྲིན་ཅན་མ། །འཕོངས་ལ་11

གང་འདོད་སྟེར་བའི་ཕ། །ཐར་པའི་ལམ་སྟོན་ས་མཁན་མཆོག །ལེགས་ཉེས་བླང་དོར་སྟོན་པའི་མིག །ངན་སོང་འཇིགས་ལས་སྒྲོལ་བའི་དཔོན། །ཉོན་མོངས་ནད་སེལ་སྨན་གྱི་བླ། །ཀུན་ལ་ཕན་པའི་ཉི་མ་མཆོག །དགོས་འདོད་སྩོལ་བའི་ཡིད་བཞིན་ནོར། །ཆོས་ཀྱི་སྒྲ་འབྱིན་ལྷ་ཡི་རྔ། །ཅི་འདོད་འབྱུང་བའི་བུམ་པ་བཟང་། །ཤིན་ཏུ་རྙེད་དཀའ་ཨུ་དུམ་ཝར། །མཇལ་བ་དོན་ལྡན་སངས་རྒྱས་དངོས། །མཚན་ལྡན་བླ་མ་རིན་པོ་ཆེ། །མཚན་སྙན་ཚོགས་དྲུག་རང་གྲོལ་རྗེ། །མདོ་རྒྱུད་མན་ངག་ཐམས་ཅད་ནས། །ཡོན་ཏན་གཞིར་གྱུར་དྲིན་ཅན་རྗེ། །ཚུལ་བཞིན་བསྟེན་པ་གལ་ཆེ་ཞེས། །ཡང་ནས་ཡང་དུ་གསུངས་པ་གོ །གོ་རུང་བསྟེན་ཚུལ་མི་ཤེས་གདའ། །དགེ་བའི་བཤེས་གཉེན་བསྟེན་ཚུལ་གྱི། །ཞལ་གདམས་ཉུང་ལ་འདུས་པ་ཞིག །སྩོལ་ཞེས་ཐལ་སྦྱར་གསོལ་བ་འདེབས། །དེང་ནས་བཟུང་སྟེ་ཚེ་རབས་ཀུན། །དགེ་བའི་བཤེས་གཉེན་ཚུལ་བཞིན་བསྟེན། །གསུང་གི་བདུད་རྩི་ངོམས་མེད་མྱང་། །སྨིན་ཞིང་གྲོལ་བའི་སྐྱབས་འཇུག་ཞུ། །དག་དང་མ་དག་རབ་འབྱམས་ཞིང་། །གང་དུ་བསྐལ་བརྒྱར་བཙལ་གྱུར་ཀྱང་། །ཁྱེད་ལས་ལྷག་པའི་དགེ་བའི་བཤེས། །རྙེད་པར་དཀའ་བ་བདག་གིས་གོ །ད་ནི་འདིས་མཚོན་དགེ་ཚོགས་ཀྱང་། །ཁྱེད་ཀྱིས་རྗེས་སུ་འཛིན་ཕྱིར་བསྔོ། །དེང་ནས་བ་ཟུང་སྟེ་བྱང་ཆུབ་12

བར། །མགོན་པོ་ཁྱོད་དང་མི་འབྲལ་ཤོག །ཅེས་ཕུལ་བའི་ལན་དུ།འོ་ན་མདོ་སྡེ་སྡོང་བོ་བཀོད་པ་ལས། སེམས་དགུས་དགེ་བའི་བཤེས་གཉེན་ལ་བསྙེདེ་བཀུར་བར་གསུངས་པ་ནི། བསྟེན་ཚུལ་ཐམས་ཅད་ཀྱི་གནད་བསྡུས་པ་ཡིན་པས། དེ་ལ་དང་པོ་བུ་མཛངས་པ་ལྟ་བུའི་སེམས་ནི། དཔེར་ན་བུ་མཛངས་པ་དེས། བྱ་བ་རང་དབང་དུ་མི་འཇུག་གི ཕའི་ངོར་ལྟ་ཞིང་དེའི་དབང་དུ་བཏང་ནས་ངག་བཞིན་བྱེད་པ་ལྟར། རང་དབང་དོར་ནས་རང་ཉིད་བླ་མའི་དབང་དུ་བཏང་ནས། རྟག་ཏུ་དགེ་བའི་བཤེས་གཉེན་གྱེ་ངོར་ལྟ་ཞིང་། གསུང་བཞིན་བྱེད་པའོ། །གཉིས་པ་རྡོ་རྗེ་ལྟ་བུའི་སེམས་ནི། དཔེར་ན་མི་ཆོད་པ། མི་ཤིག་པ། བདེན་པ། སྲ་བ། བརྟན་པ། ཐོགས་པ་མེད་པ། མི་ཕམ་པ་སྟེ། ཁྱད་ཆོས་བདུན་དང་ལྡན་པའི་རྡོ་རྗེ་ལྟར། བདུད་དང་སྡིག་གྲོགས་སོགས་ཀྱིས་བླ་མ་དང་སློབ་མ་གཉིས་གའི་བར་དུ་འབྱེད་པའི་དབྱེན་དང་རྫུན་ཚིག་ཇི་ལྟར་སྨྲས་ཀྱང་ནམ་ཡང་མི་ཕྱེད་པར་བྱེད་པའོ། །གསུམ་པ་ས་ལྟ་བུའི་སེམས་ནི། དཔེར་ན་ས་གཞི་འདིའི་སྟེང་དུ་ཅི་བཞག་ཀྱང་འཁུར་བ་ལྟར། བླ་མའི་བྱ་བ་ལས་དོན་གྱི་ཁུར་གང་བསྐུར་ཡང་སྐྱོ་ངལ་མེད་པར་ཐམས་ཅད་འཁུར་བའོ། །བཞི་པ་ཁོར་ཡུག་གེ་རི་ལྟ་བུའི་སེམས་ནི། དཔེར་ན་ཁོར་ཡུག་གི་རི་བོ་ཆེན་པོ་སུ་གང་གིས་སྒུལ་མི་ནུས་པ་ལྟར། བླ་མ་བསྟེན་ནས་ཆོས་13

བྱེད་དུས། ལྟོགས་སྐོམ་ལ་སོགས་མི་འདོད་པའི་སྡུག་བསྔལ་ཅི་་བྱུང་ཡང་། དེ་ཀུན་གྱེས་སྒུལ་མི་ནུས་པར་བྱེད་པའོ། །ལྔ་པ་འཇིག་རྟེན་པའི་བྲན་ལྟ་བུའི་སེམས་་ནི། དཔེར་ན་རྒྱལ་པོའི་བྲན་གྱིས་ངན་ལས་ཅི་བྱེད་དགོས་ཀྱང་སྒྲུབ་པ་་ལྟར། བླ་མས་བཅོལ་བའི་ངན་ལས་ཐམས་ཅད་ཉམས་སུ་ལེན་པ་ལ་ཡང་། ཡིད་མི་འཁྲུག་པར་བྱེད་པའོ། །དྲུག་པ་ཕྱག་བདར་པ་ལྟ་བུའི་སེམས་ནི།དཔེར་ན་ཕྱག་དར་བྱེད་པའི་བྲན་གཡོག་ལ་ཆེ་བའི་ང་རྒྱལ་མེད་པ་ལྟར། བླ་མ་ལས་ང་ཆེ་སྙམ་པའི་ང་རྒྱལ་ཐམས་ཅད་སྤངས་ནས་བླ་མ་ལས་རང་དམའ་བར་འཛིན་པའོ། །བདུན་པ་ཐག་པ་ལྟ་བུའི་སེམས་ནི། དཔེར་ན་ཐག་པའི་ནང་དུ་གང་བཞག་ཀྱང་འཛིན་པ་ལྟར། བླ་མའི་བྱ་བ་ཤིན་ཏུ་བྱ་དཀའ་བའི་ཁུར་ལྕི་བ་རྣམས་ཀྱང་སྤྲོ་བཞིན་འཛིན་པར་བྱེད་པའོ། །བརྒྱད་པ་ཁྱེ་ལྟ་བུའི་སེམས་ནི། དཔེར་ན་སྒོ་ཁྱེ་ལ་ཁྱེམ་བདག་གིས་ཅི་ལྟར་སྨྲས་ཀྱང་མི་ཁྲོ་བ་ལྟར། བླ་མས་བརྙས་སྨོད་ཁྱད་གསོད་གཤེ་ཞིང་མཚང་འབྲུ་སོགས་ཅི་ལྟར་གསུངས་ཀྱང་དེ་ལ་ནམ་ཡང་མི་ཁྲོ་བར་བྱེད་པའོ། །དགུ་པ་གྲུ་ལྟ་བུའི་སེམས་ནི། དཔེར་ན་གྲུ་ཆེན་བོ་དེ་ཆུ་ཡི་ཁར་ཕར་ཚུར་གང་དུ་བརྒྱ་སྟོང་འགྲོ་དགོས་ཀྱང་སྐྱོ་བ་མེད་པ་་་་་ལྟར། བླ་མའི་བྱ་བ་ལ་ཇི་ཙམ་ཞུགས་ཀྱང་། འགྲོ་ཞིང་འོང་བས་མི་སྐྱོ་བར་བྱེད་པའོ། །དེ་ལྟ་བུའི་སེམས་དགུའི་སྒོ་ནས་དགེ་བའི་14

བཤེས་གཉེན་ལ་བསྙེན་བཀུར་བྱས་ན། ཆེད་དུ་གཉེར་ནས་མ་་སྒྲུབ་ཀྱང་ཡོན་ཏན་ངམ་པོ་ངམ་ངམ་ཤུགས་ཀྱིས་རྒྱུད་ལ་སྐྱེ་ཞིང་།བསོད་ནམས་ཀྱི་ཚོགས་རྒྱ་ཆེན་པོ་རྫོགས་ནས། མྱུར་དུ་མངོན་པར་རྫོགས་པར་སངས་རྒྱས་པར་འགྱུར་རོ། །སྨྲས་པ། སངས་རྒྱས་ཀུན་ལས་ལྷག་པའི་དྲིན་ཅན་རྗེ། །རྩ་བའི་བླ་མ་རྣམས་ལ་གསོལ་བ་འདེབས། །ཚེ་རབས་ཀུན་ཏུ་མཚན་ལྡན་བླ་མ་རྗེ། །གུས་པ་ཆེན་པོས་བསྟེན་པར་བྱིན་གྱིས་རློབས། །ཡོན་ཏན་གཞི་གྱུར་དྲིན་ཅན་བླ་མ་རྗེ། །ཚུལ་བཞིན་བསྟེན་པ་བདེ་ལེགས་རྩ་བ་རུ། །ཤེས་ནས་སྲོག་གི་ཕྱིར་ཡང་མི་སྤོང་བར། །རབ་ཏུ་གུས་པའི་སྒོ་ནས་བསྟེན་པར་བྱ། །མཚན་ལྡན་བླ་མའི་ངོར་ལྟ་དབང་དུ་བཏང་། །བཀའ་བཞིན་བྱེད་པ་མཛངས་པའི་བུ་ལྟར་བྱ། །བདུད་དང་སྡིག་གྲོགས་སོགས་ཀྱིས་དབྱེན་བྱས་རུང་། །ནམ་ཡང་མི་ཕྱེད་རྡོ་རྗེ་ལྟ་བུར་བྱ། །བླ་མའི་བྱ་བ་ལས་དོན་ཁུར་བསྒུར་ཡང་། །ཐམས་ཅད་འཁུར་བ་ས་གཞི་ལྟ་བུར་བྱ། །བླ་མ་བསྟེན་དུས་སྡུག་བསྔལ་ཅི་བྱུང་ཡང་། །སྒུལ་མི་ནུས་པ་རི་བོ་ལྟ་བུར་བྱ། །ངན་ལས་ཐམས་ཅད་ཉམས་སུ་ལེན་དགོས་ཀྱང་། །ཡིད་མི་འཁྲུག་པ་རྒྱལ་པོའི་བྲན་ལྟར་བྱ། །ང་རྒྱལ་སྤངས་ནས་བླ་མ་རྣམས་ལས་རང་། །དམའ་ས་འཛིན་པ་ཕྱག་དར་ལྟ་བུར་བྱ། །བླ་མའི་སྐུ་དོན་བྱ་དཀའི་ཁུར་ལྕི་བ། །སྤྲོ་བཞིན་འཛིན་པ་ཐག་པ་ལྟ་15

བུར་བྱ། །བླ་མས་བརྙས་ཤིང་གཤེ་ལ་མཚང་བྲུས་ཀྱང་། །དེ་ལ་ཁྲོ་བ་མེད་པ་ཁྱི་ལྟར་བྱ། །བླ་མའི་དོན་དུ་འགྲོ་ཞིང་འོང་བ་ལ། །ནམ་ཡང་སྐྱོ་བ་མེད་པ་གྲུ་ལྟར་བྱ། །དཔལ་ལྡན་རྩ་བའི་བླ་མ་རིན་པོ་ཆེ། །བདག་གིས་དེ་ལྟར་ནུས་པར་བྱིན་གྱིས་རློབས། །དེང་ནས་བཟུང་སྟེ་ཚེ་རབས་ཐམས་ཅད་དུ། ་།དགེ་བའི་བཤེས་གཉེན་དེ་ལྟར་བསྟེན་པར་ཤོག །ཅེས་པས་ཚིག་ངག་ཏུ་བཏོན་ནས་དོན་ཡིད་ལ་བསམ་ན་སྐྱེ་བ་ནས་ཚེ་རབས་ཐམས་ཅད་དུ་དགེ་བའི་་་་་བཤེས་གཉེན་ཚུལ་བཞིན་བསྟེན་ནུས་པའི་སྐལ་བ་དང་ལྡན་པར་འགྱུར་རོ། །ཡང་ཚེ་འདིའི་སྣང་ཤས་དོར་ནས་ཕྱི་མ་དོན་དུ་གཉེར་བའི་སློབ་བུ་བློ་བཟང་ཚུལ་ཁྲིམས་ཀྱིས། ཁོ་བོ་ལ་འཇམ་མགོན་བླ་མ་ཙོང་ཁ་པ་ཆེན་པོས་མཛད་པའི་ས་གསུམ་འགྲོ་བ་ཡོངས་ཀྱི་མ་་་་་རིག་པའི་མུན་པ་སེལ་བའི་བསྟན་པའི་སྒྲོན་མེ་ཆེན་པོ་བྱང་ཆུབ་ལམ་རིམ་ཆེན་མོའི་ནང་ལྟར། དལ་བ་བརྒྱད་དང་འབྱོར་བ་བཅུ།དལ་འབྱོར་དོན་ཆེ་བ་རྒྱུ་དང་དཔེ་དང་གྲངས་ཀྱི་སྒོ་ནས་རྙེད་་་་་དཀའ་བའི་ཚུལ་རྣམས་ཉུང་ལ་འདུས་པ་ཞིག་གསུང་དུ་གསོལ་་་་ཞེས་ཞུ་དོན་ཚིགས་སུ་བཅད་ནས་ཕུལ་བ། འཆད་པས་གདུལ་བྱའི་རྒྱུད་ལ་ཕན། །རྩོད་པས་ཕ་རོལ་རྒོལ་བ་འཇོམས རྩོམ་པས་རྒྱལ་བསྟན་ཉིན་མོར་བྱེད། །འཆད་རྩོད་རྩོམ་ལ་ཐོགས་པ་མེད། །16

སྙིགས་དུས་མཁས་པ་ཡོངས་ཀྱི་མཆོག །སྐྱེ་དགུའི་ཕྱག་དང་མཆོད་པའི་ཞིང་། །འགྲོ་བ་ཡོངས་ཀྱི་དགེ་བའི་བཤེས། །འབྲེལ་ཚད་དོན་ལྡན་རྣལ་འབྱོར་པ། །ཁྱེད་ཀྱིས་བརྩེ་བས་བདག་ལ་དགོངས། །ཚེ་སྟོད་ཚེ་འདིའི་དབང་དུ་སོང་། །དལ་འབྱོར་མི་ལུས་རིན་པོ་ཆེ། །དོན་མེད་ཆུད་ཟོས་བྱས་པ་ལ། །སྐྱོ་ནས་དལ་འབྱོར་མི་ལུས་ལ། །ཆོས་ཀྱི་སྙིང་པོ་བླངས་ན་སྙམ། །མ་ནོར་ཐར་པའི་ལམ་སྟོན་པའི། །རྗེ་བཙུན་ཁྱེད་ཀྱི་སྤྱན་སྔར་འོངས། །ད་ནི་བླ་མ་རིན་པོ་ཆེ། །བྱང་ཆུབ་ལམ་རིམ་ཆེན་མོ་ལྟར། །དལ་བ་བརྒྱད་དང་འབྱོར་བ་བཅུ། །ཚང་པའི་མི་ལུས་རིན་པོ་ཆེ། །ཐོབ་པ་དོན་ཆེ་རྙེད་དཀའ་བ། །བསམས་ནས་སྙིང་པོ་ལེན་དགོས་ཚུལ། །ཤིན་ཏུ་ཉུང་འདུས་ཁ་གསལ་ཞིག །བརྩེ་བས་བདག་ལ་གསུང་དུ་གསོལ། །རྗེ་བཙུན་མཉན་པ་ཁྱེད་དང་འགྲོགས། །དལ་འབྱོར་མི་ལུས་གྲུ་བོ་ཆེ། །བརྟེན་ནས་རང་སེམས་ཉམ་ཐག་མགྲོན། །འཁོར་བའི་དུག་ཆུ་རབ་མེད་ལ། །བརྒལ་ནས་སྐྱེ་རྒ་ན་འཆི་སོགས། །སྡུག་བསྔལ་མིང་ཙམ་མ་མཆིས་པའི། །གཏན་བདེ་ཐར་པའི་གྲོང་ཁྱེར་དུ། །དཀའ་ཚེགས་མེད་པར་སླེབས་པར་ཤོག །ཅེས་ཟེར་བའི་ལན་དུ། འོ་དེ་ཡིན་ན། མི་ཁོམ་པ་བརྒྱད་དང་བྲལ་བ་ལ་དལ་བ་བརྒྱད་ཟེར། མི་བོ། མ་པ་བརྒྱད་ནི། དམྱལ་བ་དང་གཅིགཡི་དྭགས་དང་གཉིས། དུད་འགྲོ་དང་གསུམ། ལྷ་ཚེ་རིང་པོ་དང་17

བཞི། ལོག་ལྟ་ཅན་དང་ལྔ་། ཡུལ་མཐའ་འཁོབ་ཀླ་ཀློ་དང་དྲུགགླེན་ལྐུགས་སོགས་དབང་པོ་མ་ཚང་བ་དང་བདུན། སངས་རྒྱས་འབྱུང་བ་མེད་པའི་རྒྱལ་བའི་བཀའ་མེད་པ་དང་བརྒྱད་དོ། །དེ་བརྒྱད་དུ་སྐྱེས་ན་དགེ་བ་བྱ་བའི་དལ་བ་མེད་པས་ན། མི་ཁོམ་བརྒྱད་ཅེས་བྱའོ། །འོ་སྐོལ་རྣམས་དེ་བརྒྱད་དང་བྲལ་ནས་དགེ་བའི་ལས་བྱ་བའི་དལ་བ་ཡོད་པས་ན། དལ་བ་བརྒྱད་ཅེས་བྱའོ། །འབྱོར་བ་བཅུ་ནི། མི་ལུས་ཐོབ་པ་དང་གཅིག འཁོར་རྣམ་བཞི་རྒྱུ་བའི་ཡུལ་དབུས་སུ་སྐྱེས་པ་དང་གཉིས། མིག་རྣ་བ་སོགས་དབང་པོ་ཚང་བ་དང་གསུམ། མཚམས་མེད་ལས་བྱས་སམ་བྱེད་དུ་མ་བཅུག་པས་ན་ལས་མཐའ་མ་ལོག་པ་དང་བཞི། ཕན་བདེ་འབྱུང་གནས་འདུལ་བ་སོགས་དམ་པའི་ཆོས་ལ་དད་པ་དང་ལྔ་པོ་དེ་རང་རྒྱུད་ཀྱིས་བསྡུས་ཤིང་ཆོས་སྒྲུབ་པའི་མཐུན་རྐྱེན་ཡིན་པས་རང་གི་འབྱོར་བ་ཞེས་བྱའོ། །སངས་རྒྱས་བྱོན་པ་དང་གཅིགདམ་པའི་ཆོས་བསྟན་པ་དང་གཉིས། བསྟན་པ་གནས་པ་དང་གསུམ། བསྟན་པ་དེའི་རྗེས་འཇུག་མང་པོ་ཡོད་པ་དང་བཞི།དེས་ཀྱང་གཞན་ཕྱིར་སྙིང་ནས་བརྩེ་བའི་ཆོས་སྟོན་ཞིང་སྦྱིན་་་་་་་བདག་རྣམས་ཀྱིས་ཟས་གོས་སོགས་སྟེར་བ་དང་ལྔའོ། །དེ་ལྔ་ནི་གཞན་རྒྱུད་ལ་ཡོད་ཅིང་རང་གིས་ཆོས་སྒྲུབ་པའི་མཐུན་རྐྱེན་་་་་་་ཡིན་པས་གཞན་འབྱོར་ཞེས་བྱའོ། །དལ་འབྱོར་དོན་ཆེ་ཆུ་4་ནི།18

དཔེར་ན་ཡིད་བཞིན་ནོར་བུ་ལས་ཟས་གོས་སོགས་ཐུན་མོང་གི་དགོས་འདོད་འབྱུང་ཡང་མཆོག་གི་དངོས་གྲུབ་མི་འབྱུང་ལ།དལ་འབྱོར་གྱི་མི་ལུས་རིན་པོ་ཆེ་ལ་བརྟེན་ནས་ཆོས་བྱས་ན་་་་་་་་མཆོག་ཐུན་མོང་གཉིས་ཀྱི་དངོས་གྲུབ་ཐོབ་པས་ཡིད་བཞིན་ནོར་བུ་ལས་ལྷག་པས་ན། དལ་འབྱོར་གྱི་མི་ལུས་རིན་པོ་ཆེ་ཐོབ་པ་དོན་ཆེ་བའོ། །ད་རེ་ཙམ་མ་གཏོགས་ཕྱིས་འདི་ལྟ་བུའི་རྟེན་མི་ཁོམ་པའི་གནས་རྣམས་སུ་བསྐལ་བ་བརྒྱད་ཁྲིར་བཙལ་ཡང་རྙེད་དཀའ་སྟེ། དེ་ཡི་རྒྱུ་མཚན་ནི། རྒྱུ་ཡི་སྒོ་ནས་རྙེད་དཀའ་ཚུལ་ནི།ཚུལ་ཁྲིམས་ཀྱིས་གཞི་བཟུང་། སྦྱིན་སོགས་ཀྱིས་གྲོགས་བྱས།སྨོན་ལམ་དྲི་མ་མེད་པས་འཚམས་སྦྱོར་དགོས་པས་རྙེད་དཀའ།དཔེ་ཡི་སྒོ་ནས་རྙེད་དཀའ་ཚུལ་ནི། རྒྱ་མཚོ་ཆེར་གཡེང་གཉའ་ཤིང་གི་བུ་གར་རུས་སྦལ་གྱི་མགྲིན་པ་ཆུད་དཀའ་བ་ལྟར་མི་ཉིད་ཐོབ་པར་དཀའ་ཞེས་སངས་རྒྱས་བཅོམ་ལྡན་འདས་ཀྱིས་་་་་་་་་་་་གསུངས། གཞན་ཡང་གྱང་ལོགས་ལ་སྲན་མ་གཏོར་ན་ས་ལ་ལྷུང་བ་རྣམས་མི་ཁོམ་པའི་གནས་སུ་སྐྱེས་པའི་ཚོད་དང་། རེ་རེ་ཙམ་ཆགས་པ་དལ་འབྱོར་མི་ལུས་ཀྱི་རྟེན་ཙམ་ཡིན་པས་རྙེད་དཀའ།གྲངས་ཀྱི་སྒོ་ནས་རྙེད་དཀའ་ཚུལ་ནི། དམྱལ་བ་ནི་ས་ཆེན་པོའི་རྡུལ་ཙམ། ཡི་དྭགས་ནི་བྱེ་མའི་གྲངས་ཙམ། དུད་འགྲོ་ནི་ཆང་གི་སྦང་མ་ཙམ། ལྷ་དང་ལྷ་མིན་ནི་ཁ་བ་བུ་ཡུག་ཙམ། དལ་འབྱོར་19

ཚང་བའི་མི་ལུས་ནི་སེན་མོའི་སྟེང་དུ་བླངས་པའི་རྡུལ་བཞིན་དུ་ཤིན་ཏུ་ཉུང་བས་རྙེད་དཀའ། དེ་ལྟར་རྙེད་དཀའ།་ཞིང་རྙེད་ན་དོན་ཆེ་བའི་དལ་འབྱོར་གྱི་མི་ལུས་རིན་པོ་ཆེ་ཐོབ་པ་འདི་དོན་་་་ལྡན་ཞིག་བྱའོ་སྙམ་དུ་བསམ་པར་བྱའོ། །སླར་ཡང་ཚིགས་སུ་བཅད་ནས་སྨྲས་པ། དྲིན་ཅན་རྩ་བའི་བླ་མར་གསོལ་བ་འདེབས། །དལ་འབྱོར་རྙེད་དཀའ་དྲན་པར་བྱེན་གྱིས་རློབས། །དམྱལ་བ་ཡི་དྭགས་དུད་འགྲོ་ཚེ་རིང་ལྷ། །ལོག་ལྟ་ཅན་དང་མཐའ་འཁོབ་ཀླ་ཀློ་དང་། །རྒྱལ་བའི་བཀའ་མེད་པ་དང་གླེན་ལྐུགས་ཏེ། །མི་ཁོམ་བརྒྱད་དང་བྲལ་བ་དལ་བ་བརྒྱད། །མི་ལུས་ཐོབ་དང་དགེ་སློང་ཕ་ལ་སོགས། །འཁོར་ཡང་རྣམ་བཞི་རྒྱུ་བའི་ཡུལ་དབུས་སྐྱེས། །དབང་པོ་སྒོ་ལྔ་ཚང་ཞིང་འདུལ་བ་སོགས། །ཕན་བདེ་འབྱུང་གནས་དམ་པའི་ཆོས་ལ་དད། །མཚམས་མེད་མ་བྱས་བྱེད་དུ་མ་བཅུག་པས། །ལས་མཐའ་མ་ལོག་པ་སྟེ་རང་འབྱོར་ལྔ། །སངས་རྒྱས་བྱོན་དང་དེ་ཡིས་དམ་ཆོས་བསྟན། །བསྟན་པ་གནས་དང་དེ་ཡི་རྗེས་འཇུག་མང་། །དེས་ཀྱང་བརྩེ་བའི་ཆོས་སྟོན་ཡོན་བདག་གིས།།མཐུན་རྐྱེན་སྦྱོར་བ་རྣམས་ནི་གཞན་འབྱོར་ལྔ། །དེ་འདྲའི་དལ་འབྱོར་མི་ལུས་རིན་ཆེན་ལ། །བརྟེན་ནས་དམ་པའི་ལྷ་ཆོས་ཉམས་བླངས་ན། །མཆོག་དང་ཐུན་མོང་དངོས་གྲུབ་མ།་ལུས་ཐོབ། །ཡིད་བཞིན་ནོར་ལས་ལྷག་པས་20

དོན་རེ་ཆེ། །ད་རེས་མ་གཏོགས་ཕྱིས་ནས་རྙེད་པར་དཀའ། །ཚུལ་ཁྲིམས་གཞི་བཟུང་སྦྱིན་སོགས་གྲོགས་བྱས་ཏེ། །སྨོན་ལམ་འཚ་མས་སྦྱོར་བྱས་ནས་ཐོབ་དགོས་པས། །རྒྱུ་ཡི་སྒོ་ནས་བསམ་ཡང་རྙེད་པར་དཀའ། །རྒྱ་མཚོ་ཆེར་གཡེང་གཉའ་ཤིང་བུ་ག་རུ། །རུས་སྦལ་ལོང་པའི་མགྲིན་པ་ཆུད་དཀའ་ལྟར། །མི་ལུས་རྙེད་པར་དཀའ་ཞེས་རྒྱལ་བས་གསུངས། །དཔེ་ཡི་སྒོ་ནས་བསམ་ཡང་རྙེད་པར་དཀའ། །སེམས་ཅན་གཞན་གྱི་གྲངས་ལ་བསམ་ཙ་ན། །ས་ཡི་རྡུལ་བཞིན་ཤིན་ཏུ་གྲངས་མང་ཞིང་། །མི་ལུས་སེན་མོའི་སྟེང་གི་རྡུལ་བཞིན་ཉུང་། །གྲངས་ཀྱི་སྒོ་ནས་བསམ་ཡང་རྙེད་པར་དཀའ། །དེ་ལྟར་རྙེད་དཀའ་དོན་ཆེའི་མི་ཡི་ལུས། །ཐོབ་དུས་ཆོས་ཀྱི་སྙིང་པོ་ལེན་པ་དགོས། །མདོར་ན་དལ་འབྱོར་དོན་ཆེ་རྙེད་་པར་དཀའ། །ད་ནི་ལྷ་ཆོས་བྱེད་པའི་དུས་ལ་བབས། །དཔལ་ལྡན་རྩ་བའི་བླ་མ་རིན་པོ་ཆེ། །དལ་འབྱོར་དོན་ལྡན་ནུས་པར་བྱིན་གྱེས་རློབས། །ཞེས་ཚིག་ལེགས་པར་བཏོན་ནས་དོན་ལ་ཚུལ་བཞིན་བསམ་ན་དལ་འབྱོར་གྱི་རྟེན་ལ་དམ་པའི་ཆོས་ཀྱི་སྙིང་པོ་ལེན་འདོད་ཀྱི་བློ་ངམ་ངམ་ཤུགས་ཀྱིས་སྐྱེ་བར་འགྱུར་རོ། །ཞེས་སྨྲས་སོ། །ཡང་ཡོན་ཏན་ཀུན་གྱི་གཞི་རྟེན་ཚུལ་ཁྲིམས་ཀྱི་བསླབ་པ་་་་་་་རིན་པོ་ཆེ་ལ་གཅེས་སྤྲས་སུ་མཛད་པའི་སྐལ་ལྡན་གྱི་སློབ་བུ་སྦྱིན་21

པ་ནོར་བུས།ག ཁོ་བོ་ལ་སྐལ་བཟང་ཐར་པར་བགྲོད་པའི་འཇུག་ངོགས་བླ་ན་མེད་པ། བྱང་ཆུབ་ལམ་རིམ་ཆེན་མོའི་ནང་ལྟར།འཆི་བ་མི་རྟག་པ། རྩ་བ་གསུམ། རྒྱུ་མཚན་དགུ། ཐག་བཅད་པ་གསུམ་གྱི་སྒོ་ནས། བསམ་ཚུལ་ཉུང་ལ་འདུས་པ་ཞིག་དགོས་ཞེས་ཞུ་དོན་ཚིགས་སུ་བཅད་ནས་ཕུལ་བ། ་ དུས་གསུམ་སངས་རྒྱས་འདུས་པའི་སྐུ། །དམ་པའི་ཆོས་ཀུན་སྒྲོག་པའི་གསུང་། །མཁྱེན་བརྩེ་དཔག་པར་དཀའ་བའི་ཐུགས། །བླ་མའི་སྐུ་གསུང་ཐུགས་ལ་འདུད། །མི་རྟག་འཆི་བ་དྲན་དང་གཅིག །ཚེ་འདི་བློ་ཡིས་ཐོངས་དང་གཉིས། །དམ་པའི་ལྷ་ཆོས་བྱེད་དང་གསུམ། །འདི་གསུམ་མཉམ་དུ་འོང་གསུངས་ཀྱང་། །བདག་ནི་རྟག་འཛིན་ཆེ་དང་གཅིག །ཚེ་འདིར་ཤི་སྦར་འཐམས་དང་གཉིས། །འཇིག་རྟེན་མི་ཆོས་བྱེད་དང་གསུམ། །འདི་གསུམ་མགོ་མཉམ་ཡོང་ཞིང་གདའ། །རྟག་པར་མི་གཞན་འཆི་བ་མཐོང་། །རྟག་ཏུ་ཁྱེད་དང་གསུང་རབ་ནས། །རྟག་པའི་ཆོས་མེད་མང་གསུངས་ཀྱང་། །རྟག་འཛིན་ཆེ་བའི་བུ་ངན་ལ། །མཁྱེན་རབ་འཇམ་དཔལ་གཞོན་ནུ་དེ། །མི་ཡི་གར་གྱིས་རྣམ་རོལ་པ། །ཁམས་གསུམ་ཆོས་ཀྱི་རྒྱལ་པོ་ཡིས། །མཛད་པའི་མཚུངས་མེད་ལེགས་བཤད་མཆོག །སྐལ་བཟང་ཐར་པ་བགྲོད་འདོད་པའི། །འཇུག་ངོགས་བླ་ན་མ་མཆིས་པ། །བྱང་ཆུབ་ལམ་རིམ་ཆེན་མོ་ལྟར། །རྩ་བ་གསུམ་དང་རྒྱུ་22

མཚན་དགུ། །ཐག་བཅད་གསུམ་གྱི་སྒོ་ནས་ནི། །མི་རྟག་འཆི་བ་བསམ་པའི་ཚུལ། །ཤིན་ཏུ་ཁ་གསལ་ཉུང་འདུས་ཤིག །བདག་ལ་བརྩེ་བས་གསུང་དུ་གསོལ། །མཚན་ལྡན་བླ་མ་རིན་པོ་ཆེ། །འཆི་བ་དྲན་པར་བྱིན་གྱིས་རློབས། །རྟག་པར་མི་འཆི་སྙམ་པ་ཡི། །རྟག་འཛིན་གདོན་དང་བྲལ་གྱུར་ཅིག །དེང་ནས་བཟུང་སྟེ་བྱང་ཆུབ་བར། །མགོན་པོ་ཁྱོད་དང་མི་འབྲལ་ཞིང་། །ཁྱོད་ཀྱི་གསུང་གི་བདུད་རྩི་མྱང་། །རྣམ་མཁྱེན་གོ་འཕང་མྱུར་ཐོབ་ཤོག །ཅེས་ཟེར་བའི་ལན་དུ། འོ་འཆི་བ་མི་རྟག་པ་བསྒོམ་ཚུལ་གྱི་རྩ་བ་གཅིག་ནི། ངེས་པར་འཆི་བ་བསམ་པ་ཡིན། དེའི་རྒྱུ་མཚན་བསམ་པ་ལ་གསུམ་སྟེ། དང་པོ་འཆི་བདག་ངེས་པར་འོང་ལ་རྐྱེན་གྱིས་བཟློག་ཏུ་མེད་པར་བསམ་པ་ནི། ལུས་ཅི་འདྲ་ཞིག་གི་སྐྱེ་བ་བླངས་ཀྱང་། འཆི་བདག་ངེས་པར་འོང་ལ། དེ་ཡང་རྫས་སྔགས་སྨན་དང་སྟོབས་དང་ནོར་སོགས་རྐྱེན་གང་གིས་ཀྱང་བཟློག་དུ་་་་མེད་པས་ན་ངེས་པར་ང་འཆི་སྙམ་དུ་བསམ། གཉིས་པ་ཚེ་ལ་སྣོན་པ་མེད་ཅིང་འབྲིད་བྱེད་བར་མ་ཆད་དུ་ཡོད་པ་བསམ་པ་ནི།ཟས་ནོར་སོགས་ཟད་སོང་ན་སླར་སྣོན་དུ་ཡོད་ཀྱང་། མི་ཚེ་ནི་དེ་ལྟར་མ་ཡིན་པར་སྣོན་པ་ཅུང་ཟད་མེད་པར་མ་ཟད། འབྲིད་བྱེད་བར་མ་ཆད་དུ་ཡོད་པས་ན་ངེས་པར་འཆི་སྙམ་དུ་བསམ། གསུམ་པ་གསོན་པའི་ཚེ་ལ་ཡང་ཆོས་བྱ་བའི་ལོང་མེད་པར་ངེས་པར་་་་་23

འཆི་བ་བསམ་པ་ནི། དེ་ཡང་ཡུན་ཐུང་ཚེ་ཡི་ཕྱེད་གཉིད་ལ་ཟད།ཕྱེད་ལ་ཆུང་དུས་ཆོས་མི་དྲན། རྒས་ནས་དྲན་ཀྱང་ཆོས་མི་ནུས།གཞོན་དུས་དགྲ་འདུལ་གཉེན་སྐྱོང་ཚོང་སོ་ནམ་བུན་བསྐྱེད་་་་་་་་བཟའ་བཏུང་ལོང་གཏམ་རྣམ་གཡེང་གི་དབང་དུ་སོང་ནས་ཆོས་བྱ་ལོང་མེད་པར་ངེས་པར་འཆི་སྙམ་དུ་བསམ་མོ། །ཐག་བཅད་པ་གཅིག་ནི་འཆི་བའི་དགྲ་ནི་དགག་ཏུ་མེད་པར་ངེས་པར་འོང་ན། ཚེ་འདིའི་བསླུ་བྲིད་ལ་དགའ་བས་ཅི་ཞིག་བྱ་ཚེ་འདིའི་འཁྲི་བ་ཐམས་ཅད་བཅད་ནས་ཆོས་ཞིག་མ་བྱས་པའི་ཐབས་མི་་་་་་་་་་འདུག་སྙམ་དུ་བསམ་སྟེ། ཆོས་བྱེད་དགོས་པ་ལ་ཐག་བཅད་ཅིང་ཞེ་དམ་མང་དུ་བྱ་བའོ། །ཡང་རྩ་བ་གཅིག་ནི་ནམ་འཆི་ངེས་པ་མེད་པ་བསམ་པ་ཡིན། དེའི་རྒྱུ་མཚན་བསམ་པ་ལ་གསུམ་སྟེ།དང་པོ་འཛམ་བུ་གླིང་པའི་ཚེ་ལ་ངེས་པ་མེད་པ་བསམ་པ་ནི།གླིང་གཞན་གྱེ་ཚེ་ལ་ངེས་པ་ཡོད་ཀྱང་། ལྷོ་འཛམ་བུ་གླིང་གི་ཚེ་ལ་ངེས་པ་མེད་པས་ན་ནམ་འཆི་ངེས་པ་མེད་སྙམ་དུ་བསམ། གཉིས་པ་འཆི་རྐྱེན་མང་ཞིང་གསོན་རྐྱེན་ཉུང་བ་བསམ་པ་ནི། ཆར་རླུང་གསེབ་ཀྱི་མར་མེ་ལྟར། ནད་བཞི་བརྒྱ་རྩ་བཞི། གདོན་སྟོང་ཕྲག་བརྒྱད་ཅུ། འབྱུང་བཞིའི་གནོད་པ་སོགས་ཚེ་ལ་གནོད་པའི་རྐྱེན་མང་ཞིང་གསོན་རྐྱེན་ཉུང་བས་ན་ནམ་འཆི་ངེས་པ་མེད་སྙམ་དུ་བསམ། གསུམ་པ་ལུས་ཤིན་ཏུ་ཉམ་ཆུང་བས་ན་ནམ་འཆི་ངེས་པ་24

མེད་བསམ་པ་ནི། སྒྱུ་ལུས་ཆུ་ཡི་ཆུ་བུར་དང་འདྲ་བས་ཐ་ན་ཚེར་མ་ཟུག་པ་ཙམ་གྱི་རྐྱེན་ལ་བསྙད་བཏགས་ནས་ཀྱང་འཇིག་པར་འགྱུར་བས། རྐྱེན་ངན་ཕྲ་མོས་ཀྱང་གཞོམ་སླ་བས་ལུས་ཤིན་ཏུ་ཉམ་ཆུང་བས་ན་ནམ་འཆི་ངེས་པ་མེད་སྙམ་དུ་བསམ་མོ ཐག་བཅད་པ་གཅིག་ནི། འཆི་བདག་གིས་ལུས་སྲོག་ནམ་འཇོམས་ངེས་པ་མི་སྣང་ན། ཚེ་འདིའི་བྱ་བ་ཐམས་ཅད་ཆེ་བཞག་ཆུང་བསྐྱུར་བྱས་ནས་མྱུར་བར་མྱུར་དུ་ཆོས་ཤིག་མ་བྱས་པས་ཐབས་མི་འདུག་སྙམ་དུ་བསམ་སྟེ། ད་ལྟ་ཉིད་ནས་ཆོས་བྱ་བར་ཐག་གཅོད་པའི་ཞེ་དམ་མང་དུ་བྱེད་པའོ། །ཡང་རྩ་བ་གཅིག་ནི། འཆི་བའི་ཚེ་ཆོས་མ་གཏོགས་གང་གིས་མི་ཕན་པ་བསམ་པ་ཡིན། དེའི་རྒྱུ་མཚན་བསམ་པ་ལ་གསུམ་སྟེ། དང་པོ་གཉེན་གྱིས་མི་ཕན་པ་བསམ་པ་ནི། འཆི་བའི་དུས་ལ་བབ་པའི་ཚེ། བརྩེ་གདུངས་ཆེ་བའི་གཉེན་བཤེས་མང་པོས་མཐའ་བསྐོར་ཀྱང་ནང་ནས་གཅིག་ཙམ་ཡང་འཁྲིད་ས་མེད་སྙམ་དུ་བསམ། གཉིས་པ་ནོར་གྱིས་མི་ཕན་པ་བསམ་པ་ནི། ཡིད་དུ་འོང་བའི་ནོར་གྱེ་ཕུང་པོ་ཇི་སྙེད་ཡོད་ཀྱང་རྡུལ་ཕྲན་ཙམ་ཡང་ཁྱེར་དབང་མེད་སྙམ་དུ་བསམ།གསུམ་པ་ལུས་ཀྱིས་མི་ཕན་པ་བསམ་པ་ནི། གཅེས་པར་བསྐྱངས་པའི་ལྷན་ཅིག་སྐྱེས་པའི་ཤ་རུས་ཀྱང་མལ་དུ་བཞག་ནས་འགྲོ་་་་་་སྙམ་དུ་བསམ་མོ། །ཐག་བཅད་པ་གཅིག་ནི། འཆི་ཚེ་མགོན་25

སྐྱབས་དཔུང་གཉེན་ཆོས་མ་གཏོགས་གཞན་གང་ཡང་མེད། ཚེ་འདིའི་ཕུན་ཚོགས་རྣམས་ཀྱིས་བདག་དོར་བདག་གིས་འདི་་་་་་་་་རྣམས་དོར། ནམ་འདོར་ཆ་མི་འདུག དོ་ནུབ་ཡིན་ཡང་དོར་ནས་འཇིག་རྟེན་ཕ་རོལ་ཏུ་འགྲོ་ཉེན་ཡོད་པས་ཚེ་འདིའི་བྱ་བ་་་་་ཐམས་ཅད་ཆམ་གྱིས་བཞག་ནས་ཆོས་ཤིག་མ་བྱས་པས་ཐབས་མི་འདུག་སྙམ་དུ་བསམ་སྟེ། ཆོས་བྱེད་པ་བློ་ཐག་གཅོད་ཅིང་ཞེ་དམ་མང་དུ་བྱ་བའོ། །སླར་ཡང་ཚིགས་སུ་བཅད་ནས་སྨྲས་པ།དྲིན་ཅན་རྩ་བའི་བླ་མར་གསོལ་བ་འདེབས། །མི་རྟག་འཆི་བ་དྲན་པར་བྱེན་གྱིས་རློབས། །སྔོན་ཆད་མ་ཤི་ལུས་པ་གཅིག་ཀྱང་མེད། །དེ་བཞིན་རང་ཡང་མི་རྟག་ངེས་པར་འཆི། །དེ་ཡི་རྒྱུ་མཚན་འཆི་བདག་ངེས་པར་འོང་། །རྐྱེན་གྱིས་བཟློག་ཐབས་མེད་པས་ངེས་པར་འཆི། །ཚེ་ལ་གསར་དུ་སྣོན་པ་ཅུང་ཟད་མེད། །འབྲིད་བྱེད་བར་མ་ཆད་པས་ངེས་པར་འཆི། །གཉིད་དང་བཟའ་བཏུང་ལོང་གཏམ་སོགས་ཀྱིས་གཡེངས། །ལྷ་ཆོས་བྱེད་ལོང་མེད་པར་ངེས་པར་འཆི། །དོན་མེད་ཚེ་འདིའི་བྱ་བ་བློས་བཏང་ནས། །ངེས་པར་ལྷ་ཆོས་བྱེད་ལ་བློ་ཐག་བཅད། །ད་ལྟ་གཞོན་ནུ་མང་པོ་འཆི་བ་བཞིན། །རང་ཡང་གློ་བུར་ནམ་འཆི་ངེས་པ་མེད། །དེ་ཡི་རྒྱུ་མཚན་འཛམ་གླིང་ཚེ་ཚད་ལ། །ངེས་པ་མེད་པས་ནམ་འཆི་ངེས་པ་མེད། །ཚེ་ལ་ནད་གདོན་དགྲ་སོགས་གནོད་པ་26

མང་། །གསོན་རྐྱེན་ཉུང་བས་ནམ་འཆི་ངེས་པ་མེད། །སྒྱུ་ལུས་ཉམ་ཆུང་རྐྱེན་ངན་ཕྲ་མོས་ཀྱང་། །འཇིག་པར་སླ་བས་ནམ་འཆི་ངེས་པ་མེད། །དོན་མེད་ཚེ་འདིའི་བྱ་བ་བློས་བཏང་ནས། །ད་ལྟ་ལྷ་ཆོས་བྱེད་ལ་བློ་ཐག་བཅད། །འཇིགས་རུང་འཆི་བདག་ཐོག་ཏུ་བབས་པའི་ཚེ། །ལྷ་ཆོས་མ་གཏོགས་གང་གིས་ཕན་པ་མེད། །དེ་ཡི་རྒྱུ་མཚན་བརྩེ་གདུངས་ཆེ་བའི་གཉེན། །གཅིག་ཀྱང་འཁྲིད་ས་མེད་པས་ཕན་པ་མེད། །འབད་པས་སྒྲུབས་པའི་ཡིད་དུ་འོང་བའི་ནོར། །རྡུལ་ཙམ་འཁྱེར་དབང་མེད་པས་ཕན་པ་མེད། །ལྷན་ཅིག་སྐྱེས་པའི་རང་གི་ཤ་རུས་ཀྱང་། །མལ་དུ་བཞག་ནས་འགྲོ་བས་ཕན་པ་མེད། །དོན་མེད་ཚེ་འདིའི་བྱ་བ་བློས་བཏང་ནས། །ཕན་ངེས་ལྷ་ཆོས་བྱེད་ལ་བློ་ཐག་བཅད། །མདོར་ན་མི་རྟག་འཆི་བ་མྱུར་དུ་འོང་། །ད་ནི་ལྷ་ཆོས་བྱེད་པའི་དུས་ལ་བབས། །དཔལ་ལྡན་རྩ་བའི་བླ་མ་རིན་པོ་ཆེ། །བདག་གིས་ལྷ་ཆོས་ནུས་པར་བྱིན་གྱིས་རློབས། །ཞེས་ཚིག་ལེགས་པར་བཏོན་ནས་དེ་དག་གི་དོན་ལ་བསམ་ན་ཚེ་འདིའི་སྣང་ཤས་ཆུང་དུ་སོང་ནས། ཕྱི་མར་བདེ་ཐབས་ལྷ་ཆོས་བྱེད་འདོད་ཀྱི་བློ་ངམ་ངམ་ཤུགས་ཀྱིས་སྐྱེ་བར་འགྱུར་རོ། ། ་ཡང་དམ་པའི་ཆོས་ལ་ཐོས་བསམ་སྒོམ་གསུམ་བྱེད་པ་ལ་བརྩོན་་པའི་སློབ་བུ་མཁས་བཙུན་དོན་ལྡན་གྱིས། ཁོ་བོ་ལ་ཆོས་ཕུང་27

བརྒྱད་ཁྲི་བཞི་སྟོང་གླེགས་བམ་གཅིག་གིས་ཛུ་ལ་བརྟེན་པའི་་་་་་་བྱང་ཆུབ་ལམ་རིམ་ཆེན་མོའི་ནང་ལྟར། ངན་སོང་གི་རྒྱུ་མི་དགེ་བཅུ་ངོས་བཟུང་ནས་སྤོང་བ་དང་། མཐོ་རིས་རྣམ་སྨིན་བརྒྱད་ལྡན་གྱི་རྟེན་བཟང་གི་རྒྱུ་སྒྲུབ་ཚུལ། ཉུང་ལ་འདུས་པ་ཞིག་དགོས་ཞེས་ཞུ་དོན་ཚིགས་སུ་བཅད་ནས་ཕུལ་བ། གདུལ་བྱ་འདུལ་བའི་ཐབས་ལ་མཁས། །ཉེས་པའི་སྐྱོན་གྱིས་མ་གོས་བཙུན། །བྱམས་དང་སྙིང་རྗེ་བྱང་སེམས་བཟང་། །མཁས་བཙུན་བཟང་གསུམ་ཀུན་འཛོམས་པའི། །མཇལ་དཀའི་དགེ་བའི་བཤེས་གཉེན་མཆོག །མགོན་ཁྱོད་ཞབས་ཀྱི་པདྨོ་ལ། །ཕྱག་འཚལ་གསོལ་བ་འདེབས་པའི་འབྲས། །བདག་ནི་ལས་ཉོན་དབང་དུ་སོང་། །ཚེ་འདིར་ཆུང་དུས་ཆོས་མ་དྲན། །ཆེར་སོང་དགོན་པའི་དཀོར་ལ་རྔམས། །དཀོར་གྱིས་ཚོས་པས་ཇེ་བླུན་སོང་། །ཆོས་ཞོག་འཇིག་རྟེན་མི་ཆོས་ཀྱང་། །མ་ཤེས་ཐབས་རྡུགས་སྣ་ཚོགས་བྱས། །དགེ་བ་དག་ཀྱང་མ་བྱས་པར། །སྡིག་པ་དག་ཀྱང་ཉེར་བསགས་པས། །བསྐལ་པ་བྱེ་བ་བརྒྱར་ཡང་ནི། །བདེ་འགྲོའི་སྒྲ་ཡང་མི་ཐོས་ཞེས། །སློབ་དཔོན་ཞི་བ་ལྷས་གསུངས་པ། །གོ་བས་སྡིག་པ་འདོར་འདོད་བྱུང་། །ལམ་མཆོག་སྒྲུབ་ལ་མཚན་ཉིད་ཀུན། །ཚང་པའི་རྟེན་བཟང་མ་ཐོབ་ན། །ལམ་ལ་ས་ཆོད་མི་འབྱུང་ཞེས། །རྒྱལ་བ་བློ་བཟང་གྲགས་པ་ཡིས། །གསུངས་པ་གོ་ནས་སྒྲུབ་འདོད་སྐྱེས། །28

ད་ནི་ལེགས་ཉེས་བླང་དོར་ཀུན། །གསལ་བར་སྟོན་པའི་མགོན་ཁྱོད་ཀྱིས། །བྱང་ཆུབ་ལམ་རིམ་ཆེན་མོ་ལྟར། །ངན་སོང་གསུམ་དུ་སྐྱེ་བའི་རྒྱུ། །མི་དགེ་བཅུ་བོ་རབ་སྤངས་ནས། །རྣམ་སྨིན་བརྒྱད་ལྡན་རྟེན་བཟང་རྒྱུ། །སྒྲུབ་ཚུལ་ཉུང་ལ་འདུས་པ་ཞིག །བརྩེ་བ་ཆེན་པོས་གསུང་དུ་གསོལ། །བླང་དོར་སྟོན་པའི་དགེ་བའི་བཤེས། །ཁྱེད་དང་ནམ་ཡང་མི་འབྲལ་ཞིང་། །ཁྱེད་ཀྱི་གསུང་བཞིན་མི་དགེ་སྤང་། །དགེ་བ་སྒྲུབ་ནས་འཚང་རྒྱ་ཤོག །ཅེས་ཟེར་བའི་ལན་དུ། འོ་ན་ངན་སོང་གི་རྒྱུ་མི་དགེ་བཅུ་ནི། མི་རྟ་ཁྱེ་དང་ར་ལུག་སོགས་སེམས་ཅན་གཞན་གྱི་སྲོག་གཅོད་པ་དང་་་་་་་གཅིག གསེར་དངུལ་རྒྱན་གོས་བཟའ་བཏུང་སོགས་གཞན་གྱིས་མ་བྱིན་པ་ལེན་པ་དང་གཉིས། ཁྱེམ་པས་རང་གི་ཆུང་མ་བཞག་ནས་གཞན་གྱི་བུད་མེད་ལ་སྤྱོད་ཅིང་། རབ་བྱུང་གིས་བུད་མེད་ལ་མི་ཚངས་པ་སྤྱོད་པ་དང་གསུམ་པོ་འདི་ལ་ལུས་ཀྱི་ལས་ནི་་་་་་་རྣམ་པ་གསུམ་ཟེར། མཐོང་བ་ལ་མ་མཐོང་ཟེར་བ་སོགས་རྫུན་སྨྲས་པ་དང་གཅིག གཞན་མཐུན་པ་འབྱེད་པའི་ཕྲ་མ་སྨྲ་བ་དང་གཉིས། གཞན་གྱི་སེམས་ལ་གནོད་པའི་ཚིག་ངན་སྨྲས་པ་དང་གསུམ། དོན་མེད་ལོང་གཏམ་ལབ་ལོབ་ཀྱི་ངག་འཁྱལ་སྨྲས་པ་དང་བཞི་བོ་འདི་ལ་ངག་གི་རྣམ་པ་བཞི་ཟེར། གཞན་གྱི་ནོར་ང་ལ་བྱུང་ན་སྙམ་པའི་བརྣབ་སེམས་དང་གཅིག དགྲ་སོགས་མི་29

མཛའ་བ་ལ་གནོད་པ་སྐྱེལ་སྙམ་པ་དང་། གཞན་གྱིས་གནོད་པ་རེ་དེ་ལ་བྱུང་ན་ཅི་མ་རུང་སྙམ་པའི་གནོད་སེམས་དང་གཉིས།ལས་རྒྱུ་འབྲས་དང་དཀོན་མཆོག་གསུམ་སོགས་མེད་པར་འཛིན་པའི་ལོག་ལྟ་དང་གསུམ་པོ་འདི་ལ་ཡིད་ཀྱི་རྣམ་པ་གསུམ་ཟེར།མི་དགེ་བཅུ་བོ་འདི་ཆེན་པོ་བྱས་ན་ཕྱི་མར་དམྱལ་བར་སྐྱེ།འབྲིང་ཙམ་བྱས་ན་ཡི་དྭགས། ཆུང་ངུ་ཙམ་ལས་མ་སྤྱད་ཀྱང་དུད་འགྲོའི་གནས་སུ་སྐྱེས་ནས་མི་བཟོད་པའི་སྡུག་བསྔལ་མྱོང་ངོ་། །དེས་ན་ངན་སོང་གསུམ་གྱི་རྒྱུ་མི་དགེ་བ་བཅུ་བོ་འདི་ངོ་ཤེས་་་་་་་པར་བྱས་ནས་ནམ་ཡང་དུག་བཞིན་དུ་སྤང་བར་བྱའོ། །ཕྱི་མར་རྣམ་སྨིན་བརྒྱད་ལྡན་གྱི་རྟེན་བཟང་ཐོབ་པའི་རྒྱུ་སྒྲུབ་ཚུལ་ནི། ཚེ་ཕུན་སུམ་ཚོགས་པའི་རྒྱུ་ལ་སེམས་ཅན་ལ་མི་འཚེ་ཞིང་མི་འཚེ་་་་་བའི་བསམ་པ་བསྟེན་པ་དང་། ཚེ་ཐར་སྲོག་བླུ་གཏོང་བ་དང་།ནད་གཡོག་སྨན་སྦྱིན་པ་དང་གཅིག ཁ་དོག་ཕུན་སུམ་ཚོགས་པའི་རྒྱུ་ལ། མར་མེ་སོགས་སྣང་བ་དང་གོས་གསར་རྒྱན་མཛེས་སྦྱིན་པ་དང་གཉིས། རིགས་ཕུན་སུམ་ཚོགས་པའི་རྒྱུ་ལ། ང་རྒྱལ་བཅོམས་ནས་བླ་མ་ལ་ཕྱག་དང་གཞན་ལ་བྲན་ལྟར་གུས་པར་བྱ་བ་དང་གསུམ། དབང་ཕྱུག་ཕུན་སུམ་ཚོགས་པའི་རྒྱུ་ལ། ནོར་ལོངས་སྤྱོད་ཀྱི་སྒོ་ནས་དབུལ་བོ་ངན་སློང་དང་མི་སློང་བ་ཐམས་ཅད་ལ། སྦྱིན་པ་རྒྱ་ཆེན་པོ་གཏོང་བ་དང་བཞི། ཚིག་བཙུན་པའི་30

རྒྱུ་ལ་ངག་གི་མི་དགེ་བ་བཞི་སྤངས་པ་དང་ལྔ། དབང་ཆེ་བར་གྲགས་པའི་རྒྱུ་ལ། ཕྱི་མར་རང་ལ་ཡོན་ཏན་སྣ་ཚོགས་སྒྲུབ་པར་སྨོན་ལམ་འདེབས་པ་དང་། དཀོན་མཆོག་མཆོད་པ་དང་ཕ་མ་ཉན་རང་མཁན་སློབ་བླ་མ་རྣམས་མཆོད་པ་དང་དྲུག སྐྱེ་བ་ཕོ་ལུས་ཐོབ་པའི་རྒྱུ་ལ། རང་ཕོ་ལུས་ཐོབ་པ་ལ་དགའ་ཞིང་བུད་མེད་ཀྱི་ལུས་ཐོབ་པ་མི་དགའ་ཞིང་། གཞན་བུད་མེད་ཀྱི་ལུས་ཐོབ་པར་འདོད་པ་རྣམས་ཀྱི་འདུན་པ་བཟློག་པ་དང་། ཕོ་ཡི་དབང་པོ་མི་གཅོད་ཅིང་གཞན་གྱིས་གཅོད་པ་ཐར་བར་བྱ་བ་་་་་་དང་བདུན། སྟོབས་དང་ལྡན་པའི་རྒྱུ་ལ། གཞན་གྱིས་མ་ནུས་པ་རང་གིས་བྱེད་ཅིང་། བསྡོམས་ནས་ནུས་པ་ལ་གྲོགས་བྱེད་བཟའ་བཏུང་སྟེར་བར་བྱ་བ་དང་བརྒྱད་དོ། །དེ་ལྟར་རྣམ་སྨིན་གྱི་ཡོན་ཏན་བརྒྱད་དང་ལྡན་པའི་དལ་འབྱོར་གྱི་རྟེན་བཟང་པོ་ཞིག་ཕྱི་མར་ཐོབ་ན་རྟེན་དེ་ལ་ལམ་སྒྲུབ་ན་ས་ཆོད་གཞན་དང་མི་འདྲ་བ་ཡོང་བས། དེའི་རྒྱུ་ལ་ད་ལྟ་འབད་པར་བྱའོ། །སླར་ཡང་སྨྲས་པ། དྲིན་ཅན་རྩ་བའི་བླ་མར་གསོལ་བ་འདེབས། །སྡིག་སྤོང་དགེ་བ་སྒྲུབ་པར་བྱེན་གྱིས་རློབས། །ལོག་གཅོད་མ་བྱེན་ལེན་དང་མི་ཚངས་སྤྱོད། །ཛུན་དང་ཕྲ་མ་ཚིག་རྩུབ་ངག་འཁྱལ་དང་། །བརྣབ་སེམས་གནོད་སེམས་ལོག་པར་ལྟ་བ་སྟེ། །མི་དགེ་བཅུ་བོ་དེ་དག་བྱས་གྱུར་ན། །ངན་སོང་སྐྱེ་བས་དུག་བཞིན་སྤང་བར་བྱ མ་31

རིང་རྒྱུ་ལ་ཚེ་ཐར་སྲོག་བླུ་གཏོང་། །གཟུགས་བྱད་མཛེས་ཕྱིར་མར་མེ་བཟོད་པ་བསྒོམ། །རིགས་མཐོའི་རྒྱུ་ལ་ཀུན་ལ་གུས་པར་བྱ། །དབང་ཕྱུག་ཆེ་ཕྱིར་སློང་ལ་སྦྱིན་པ་བྱ། །ཚིག་བཙུན་རྒྱུ་ལ་ངག་གི་མི་དགེ་སྤང་། །དབང་ཆེར་གྲགས་ཕྱིར་མཆོད་འབུལ་སྨོན་ལམ་འདེབས། །སྐྱེ་བའི་རྒྱུ་ལ་ཕོ་དབང་གཅོད་པ་སྤང་། །སྟོབས་ལྡན་རྒྱུ་ལ་གཞན་གྱི་ལས་གྲོགས་བྱ། །དེ་ལྟར་བྱས་ན་རྣམ་སྨིན་བརྒྱད་ལྡན་གྱི། །རྟེན་བཟང་ཐོབ་ནས་ལམ་ལ་ས་ཆོད་འབྱུང་། །དེ་ཡི་རྒྱུ་ལ་ད་ལྟ་འབད་པར་བྱ། །མདོར་ན་མི་དགེ་བཅུ་བོ་རབ་སྤང་ནས། །ད་ནི་དགེ་བ་སྒྲུབ་པའི་དུས་ལ་བབས། །དཔལ་ལྡན་རྩ་བའི་བླ་མ་རིན་པོ་ཆེ། །སྡིག་སྒོང་དགེ་སྒྲུབ་ནུས་པར་བྱིན་གྱིས་རློབས། །ཞེས་ཚིག་རྣམས་བཏོན་ནས་དོན་ཡིད་ལ་བསམ་ན་སྡིག་སྤོང་དགེ་བའི་ལས་ལ་ངམ་ངམ་ཤུགས་ཀྱིས་འཇུག་པར་འགྱུར་རོ། །ཡང་ཚེ་སྟོད་ཚེ་འདིར་ཆགས་ནས་འཇིག་རྟེན་མི་ཆོས་བྱས་ཀྱང་། ཚེ་སྨད་ལ་ངེས་འབྱུང་སྐྱེས་ནས་དམ་པའི་ལྷ་ཆོས་བྱེད་པའི་སློབ་བུ་བསོད་ནམས་སྙན་གྲགས་ཀྱིས། ཁོ་བོ་ལ་རབ་འབྱམས་གསུང་རབ་ཀུན་ལ་ལྟ་བའི་མིག་ལྟ་བུའི་བྱང་ཆུབ་ལམ་རིམ་ཆེན་མོའི་ནང་ལྟར། འཁོར་བ་སྤྱིའི་སྡུག་བསྔལ་བརྒྱད་དང་དྲུག་དང་། གསུམ་གྱི་སྒོ་ནས་བསམ་ཚུལ་བྱེ་བྲག་རིགས་དྲུག་གི་32

སྡུག་བསྔལ་དྲུག་བསམ་ཚུལ་རྣམས་ཉུང་ལ་འདུས་པ་ཞིག་གསུང་དུ་གསོལ་ཞེས་ཞུ་དོན་དབྱངས་སུ་ཕུལ་བ། ངན་སོང་ནས་འོང་སེམས་ཅན་ཡང་། །སོ་སོ་སྐྱེ་བོའི་ས་འདི་ནས། །སངས་རྒྱས་ས་རུ་འཁྲིད་མཛད་པའི། །བླ་མ་ཁྱེད་ལ་གུས་ཕྱག་འཚལ། །མཆོད་ཚོགས་ཀུན་འབུལ་སྡིག་ལྟུང་བཤགས། །མཛད་པ་ཡི་རང་ཆོས་འཁོར་བསྐོར། །མྱ་ངན་མི་འདའ་བཞུགས་སུ་གསོལ། །དགེ་ཚོགས་མཛད་ཕྲིན་རྒྱས་ཕྱིར་བསྔོ། །འདི་དང་ཕྱི་མ་བར་དོའི་སྐྱབས། །རྩ་བའི་བླ་མས་བདག་ལ་དགོངས། །སྔོན་ཆད་དགེ་བའི་བཤེས་གཉེན་གྱིས། །འཁོར་བའི་སྡུག་བསྔལ་རྒྱ་མཚོ་ལ། །སྐྱོ་བ་སྐྱེ་བའི་ཆོས་གསུངས་ཀྱང་། །མ་རིག་ཉོན་མོངས་ཚན་ཆེ་བས། །སྡུག་བསྔལ་ཐམས་ཅད་བདེ་བར་བཟུང་། །སྐྱོ་བ་མ་སྐྱེས་ཞེན་ཆགས་སྐྱེས། །ད་ནི་བླ་མ་རིན་པོ་ཆེ། །འཁོར་བར་ངེས་འབྱུང་དྲག་པོ་སྐྱེས། །ཐར་པ་དོན་གཉེར་སྐྱེ་ཐབས་སུ། །འཇམ་མགོན་བློ་བཟང་གྲགས་པ་ཡིས། །མཛད་པའི་རབ་འབྱམས་གསུང་རབ་ལ ལྟ་བའི་མིག་དང་འདྲ་བ་ཡི། །བྱང་ཆུབ་ལམ་རིམ་ཆེན་མོ་ཡི། །ནང་ནས་གསུངས་ལྟར་འཁོར་བ་སྤྱིའི། །སྡུག་བསྔལ་བརྒྱད་དང་དྲུག་དང་གསུམ། །བྱེ་བྲག་རིགས་དྲུག་སྡུག་བསྔལ་དྲུག །བསམ་ཚུལ་ཉུང་ལ་འདུས་པ་ཞིག །བདག་ལ་བརྩེ་བས་གསུང་དུ་གསོལ། །དེང་ནེས་འཁོར་བ་སྐྱོ་ཤས་སྐྱེས། །ཚེ་འདིའི་དོན་ལ་མི་འབད་33

པར། །ཐར་པ་དོན་གཉེར་བློ་སྐྱེས་ནས། །དེ་དོན་སྒྲུབ་པར་བྱེན་གྱིས་རློབས། །ཐར་པའི་གོ་འཕང་མ་ཐོབ་པར། །ཁྱེད་ཀྱིས་འབྲལ་མེད་བརྩེ་བས་སྐྱོངས། །མགོན་ཁྱོད་ཐུགས་རྗེས་འཁོར་བ་ལས། །ཐར་ནས་བདེ་ཆེན་མཆོག་ཐོབ་ཤོག །ཅེས་ཕུལ་བའི་ལན་དུ། འོ་འཁོར་བ་སྤྱིའི་སྡུག་བསྔལ་བརྒྱད་ནི། སྐྱེས་པའི་སྡུག་བསྔལ་དང་གཅིག རྒས་པའི་སྡུག་བསྔལ་དང་གཉིས། ན་བའི་སྡུག་བསྔལ་དང་གསུམ། འཆི་བའི་སྡུག་བསྔལ་དང་བཞི། དགྲ་མི་སྡུག་པ་དང་འཕྲད་པའི་སྡུག་བསྔལ་དང་ལྔ། གཉེན་སྡུག་པ་དང་བྲལ་་བའི་སྡུག་བསྔལ་དང་དྲུག འདོད་པའི་དངོས་པོ་བཙལ་ནས་མི་རྙེད་པའི་སྡུག་བསྔལ་དང་བདུན། སྡུག་བསྔལ་སྔ་མའི་གཞི་རྟེན་ཕྱི་མའི་སྣ་འདྲེན་ཟག་བཅས་ཉེར་ལེན་ཕུང་པོ་ལྔའི་སྡུག་བསྔལ་དང་བརྒྱད་དོ། །སྡུག་བསྔལ་དྲུག་ནི། འཁོར་བ་འདི་ན་དགྲ་གཉེན་དུ་འགྱུར་གཉེན་དགྲ་རུ་འགྱུར་བས་དགྲ་གཉེན་ལ་ཡིད་་་་བརྟན་མེད་པའི་སྡུག་བསྔལ་དང་གཅིག འདོད་ཡོན་ལ་ཅི་ཙམ་སྤྱད་ཀྱང་བཟང་པོས་ཚིམ་ཏེ་ཆོག་ཤེས་དང་། ངན་པས་སུན་ཏེ་ཞེན་ལོག་མ་བྱུང་བས་ངོམས་པ་མེད་པའི་སྡུག་བསྔལ་དང་་་་་་་་་་གཉིས། ལུས་བཟང་ངན་འབྲིང་གསུམ་ཅི་ཙམ་བླངས་ཀྱང་ཡང་ནས་ཡང་དུ་འདོར་དགོས་པའི་སྡུག་བསྔལ་དང་གསུམ། སླར་ཡང་མའི་མངལ་དུ་ཡང་དང་ཡང་དུ་ཉིང་མཚམས་སྦྱོར་བའི་་་་་་་34

སྡུག་བསྔལ་དང་བཞི། རྒྱལ་པོ་སྤྲང་པོར་འགྱུར་པ་སོགས་ཡང་ནས་ཡང་དུ་མཐོ་དམན་སྣ་ཚོགས་སུ་འགྱུར་བའི་སྡུག་བསྔལ་་་་་་་དང་ལྔ། གྲོགས་མེད་པར་རང་ཉིད་གཅིག་བུར་ཕྱི་མར་འགྲོ་དགོས་པས་གྲོགས་ལ་ཡིད་བརྟན་མེད་པའི་སྡུག་བསྔལ་དང་དྲུག་གོ །ཡང་འཁོར་བའི་སྡུག་བསྔལ་གསུམ་ནི། ཟག་བཅས་འཁོར་བའི་བདེ་བ་ཐམས་ཅད་ནམ་ཞིག་སྡུག་བསྔལ་དུ་གྱུར་པས་་་་་་་་་་འགྱུར་བའི་སྡུག་བསྔལ་དང་གཅིག རྒས་པའི་སྡུག་བསྔལ་གྱི་ཐོག་ཏུ་ན་བ། ན་བའི་ཐོག་ཏུ་འཆི་བའི་སྡུག་བསྔལ་བྱུང་བ་བཞིན། སྡུག་བསྔལ་སྔ་མའི་ཐོག་ཏུ་ཕྱི་མ། ཕྱི་མའི་སྟེང་དུ་ཕྱི་མ་བསྣན་ནས་ལུས་སེམས་ཀྱིས་མི་བཟོད་པས་སྡུག་བསྔལ་གྱི་སྡུག་་་་བསྔལ་དང་གཉིས། ལས་ཉོན་གྱི་དབང་གིས་འདི་དང་འདི་བྱ་སྙམ། གྲབས་ཤོམས་བྱེད་པ་ཐམས་ཅད་ཀྱང་སྡུག་བསྔལ་གྱི་རང་བཞིན་ཡིན་པས་འདུ་བྱེད་ཀྱི་སྡུག་བསྔལ་དང་གསུམ་མོ། །བྱེ་བྲག་རིགས་དྲུག་གི་སྡུག་བསྔལ་སོ་སོར་བསམ་ཚུལ་ནི། དམྱལ་བ་ཚ་གྲང་གི་སྡུག་བསྔལ་དང་གཅིག ཡི་དྭགས་བཀྲེས་སྐོམ་གྱི་སྡུག་བསྔལ་དང་གཉིས། དུད་འགྲོ་བཀོལ་སྤྱོད་ཀྱི་སྡུག་བསྔལ་དང་གསུམ། མིའི་སྐྱེ་རྒ་ན་འཆིའི་སྡུག་བསྔལ་དང་བཞི། ལྷ་མ་ཡིན་གྱི་འཐབ་རྩོད་ཀྱི་སྡུག་བསྔལ་དང་ལྔ། ལྷའི་འཆི་འཕོ་ལྟུང་བའི་སྡུག་བསྔལ་དང་དྲུག་གོ །མདོར་ན་ལས་ཉོན་དབང་གིས་འཁོར་བའི་35

གནས་འདིར་མཐོ་དམན་གང་དུ་སྐྱེས་ཀྱང་སྡུག་བསྔལ་གྱི་གནས།སུ་དང་འགྲོགས་ཀྱང་སྡུག་བསྔལ་གྱི་གྲོགས། ཅི་ལ་ལོངས་སྤྱོད་ཀྱང་སྡུག་བསྔལ་གྱི་ལོངས་སྤྱོད་དང་། བྱ་བ་ཅི་བྱས་ཀྱང་སྡུག་བསྔལ་སྒྲུབ་པའི་ཐབས་འབའ་ཞིག་ལས་མི་འདུག་པས། དེས་ན་འཁོར་བ་འདི་མེའི་འོབས། སྲིན་མོའི་གླིང་དུག་སྦྲུལ་གྱི་ཚང་དང་།འཁོར་བའི་ཕུན་ཚོགས་ཀྱང་དུག་དང་འདྲེས་པའི་ཟས། སྤུ་གྲིའི་ཁ་ཡི་སྦྲང་རྩི། དུག་སྦྲུལ་མགོ་ཡི་ནོར་བུ་ལྟར་རེག་ན་ཡང་ཕུང་པའི་ཚུལ་བསམས་ནས། སྒྱུགས་ནད་ཅན་ལ་ཟས་བསྟན་པ་ལྟར།འཁོར་བའི་ཕུན་ཚོགས་ཀྱི་བདེ་བ་ལ་ཞེན་པ་གཏིང་ནས་ལོག་སྟེ་ནག་ཅན་བཙོན་དོང་ནས་འབྲོས་པ་ལྟར། ད་རེ་འཁོར་བ་སྡུག་བསྔལ་གྱི་རྒྱ་མཚོ་ཆེན་པོར་ལས་ཉོན་གྱི་རྦ་རླབས་ཆེན་པོ་དྲག་ཏུ་འཁྲུག་ཅིང་། སྡུག་བསྔལ་གསུམ་གྱི་ཆུ་སྲིན་འཇིགས་སུ་རུང་བས་གང་བ་འདི་ལས་ཐར་པའི་ཐབས་དམ་པའི་ལྷ་ཆོས་ཁོ་ན་ལ་་་་་་་་འབད་པར་བྱ་དགོས་སོ། །སྨྲས་པ། དྲིན་ཅན་རྩ་བའི་བླ་མར་གསོལ་བ་འདེབས། །འཁོར་བའི་སྡུག་བསྔལ་དྲན་པར་བྱེན་གྱིས་རློབས། །འགྲོ་བ་སྤྱི་ལ་སྐྱེ་རྒ་ན་འཆི་དང་། །མི་སྡུག་དགྲ་འཕྲད་སྡུག་པའི་གཉེན་དང་བྲལ། །འདོད་པའི་དངོས་པོ་བཙལ་ན་མི་རྙེད་ཅིང་། །ཉེར་ལེན་ཕུང་པོ་ལྔ་ཡི་སྡུག་བསྔལ་དང་། །དགྲ་གཉེན་མ་ངེས་འདོད་ཡོན་36

ངོམས་པ་མེད། །ལུས་ནི་བླངས་ནས་ཡང་ཡང་འདོར་བ་དང་། །མ་ཡི་མངལ་དུ་ཡང་ཡང་ཉིང་མཚམས་སྦྱོར། །ཡང་ནས་ཡང་དུ་མཐོ་དམན་སྣ་ཚོགས་འགྱུར། །གྲོགས་ལ་ཡིད་བརྟན་མེད་པའི་སྡུག་བསྔལ་དང་། །འགྱུར་བའི་སྡུག་བསྔལ་སྡུག་བསྔལ་སྡུག་བསྔལ་དང་། །འདུ་བྱེད་སྡུག་བསྔལ་ལ་སོགས་སྡུག་བསྔལ་མང་། །བྱེ་བྲག་དམྱལ་བ་ཚ་གྲང་སྡུག་བསྔལ་དང་། །ཡི་དྭགས་རྣམས་ལ་བཀྲེས་སྐོམ་སྡུག་བསྔལ་དང་། །དུད་འགྲོ་རྣམས་ལ་བཀོལ་སྤྱོད་སྡུག་བསྔལ་དང་། །མི་ལ་སྐྱེ་རྒ་ན་འཆིའི་སྡུག་བསྔལ་དང་། །ལྷ་མ་ཡིན་ལ་འཐབ་རྩོད་སྡུག་བསྔལ་དང་། །ལྷ་ལ་འཆི་འཕོ་ལྟུང་བའི་སྡུག་བསྔལ་ཡོད། །འཁོར་བ་མེ་འོབས་སྲིན་གླིང་དུག་སྦྲུལ་ཚང་། །འཁོར་བའི་ཕུན་ཚོགས་དུག་དང་འདྲེས་པའི་ཟས། །སྤུ་གྲི་རྣོན་པོའི་ཁ་ཡི་སྦྲང་རྩི་དང་། །དུག་སྦྲུལ་ནག་པོའི་མགོ་ཡི་ནོར་བུ་ལྟར། །རེག་ཀྱང་ཕུང་ན་བསྟེན་པ་སྨོས་ཅི་དགོས། །མདོར་ན་འཁོར་བའི་གནས་ན་བདེ་བ་མེད། །ད་ནི་ཕྱི་ཕྱག་འཚལ་བའི་དུས་ལ་བབ། །དཔལ་ལྡན་རྩ་བའི་བླ་མ་རིན་པོ་ཆེ། །འཁོར་བ་ཞེན་པ་ལྡོག་པར་བྱེན་གྱིས་རློབས། །ཞེས་ཚིག་ལེགས་པར་བཏོན་ནས་དོན་ཡིད་ལ་བསམ་ན་འཁོར་བའི་ཕུན་ཚོགས་ལ་ཆགས་་་་་་་ཞེན་ཆུང་དུ་སོང་ནས། གཏན་བདེ་ཐར་པའི་གོ་འཕང་ཐོབ་པའི་ཐབས་དམ་པའི་ལྷ་ཆོས་བྱེད་འདོད་ཀྱི་བློ་བཅོས་མ་མ་ཡིན་པ་་་་་37

ངམ་ངམ་ཤུགས་ཀྱིས་སྐྱེ་བར་འགྱུར་རོ། །ཡང་སྐལ་ལྡན་གྱི་སློབ་བུ་དགེ་འདུན་ཐོས་བསམ་དང་།བསམ་འགྲུབ་སེང་གེ་གཉིས་ཀྱིས། ཁོང་གཉིས་ལ་ཚུལ་ཁྲིམས་བསྲུང་བའི་ཕན་ཡོན་དང་བསྲུང་ཚུལ་ཉུང་ལ་འདུས་པ་ཞིག་་་་་་་གསུང་དུ་གསོལ། ཞེས་ཞུ་དོན་དབྱངས་སུ་ཕུལ་བ། སྔོན་དུས་ཟས་གཙང་སྲས་པོ་ཡི། །དུས་ཀྱི་ཁྲིམས་ལྡན་དགེ་སློང་མཆོག །དགེ་སློང་མི་འཁྲུགས་རྣམ་ཐར་ལྟར། །ཉེས་ལྟུང་དྲི་མས་མ་གོས་པར། །བཙུན་པ་ཡོངས་ཀྱི་དགེ་བའི་བཤེས། །ཁྱེད་ཀྱིས་ཡོན་ཏན་ཀུན་གྱི་གཞི། །ཚུལ་ཁྲིམས་བསླབ་པ་རིན་པོ་ཆེ། །བླངས་ནས་ཉམས་མེད་བསྲུང་དགོས་ཞེས། །ཡང་ཡང་ནན་གྱིས་གསུངས་ན་ཡང་། །དེ་ཡི་བསྲུང་ཚུལ་མི་ཤེས་གདའ། །ད་ནི་ཡོངས་འཛིན་རིན་པོ་ཆེ། །རང་གིས་ཇི་ལྟར་ཁས་བླངས་པའི། །ཚུལ་ཁྲིམས་བསྲུང་བའི་ཕན་ཡོན་དང་། །བསྲུང་ཚུལ་ཉུང་འདུས་བསྟན་དུ་གསོལ། །དེང་ནས་བཟུང་སྟེ་ཁས་བླངས་ཁྲིམས། །མིག་བཞིན་བསྲུང་བར་བྱིན་གྱིས་རློབས། །ཚེ་རབས་ཀུན་ཏུ་མགོན་ཁྱོད་ཀྱིས། །འབྲལ་བ་མེད་པར་རྗེས་སུ་ཟུངས། །ཚུལ་ཁྲིམས་བསླབ་པ་མི་ཉམས་པར། །གོང་ནས་གོང་དུ་འཕེལ་གྱུར་ཅིག །ཅེས་ཕུལ་བའི་ལན་དུ། འོ་དེ་ཡང་སྐྱེ་འཆི་འཁོར་བའི་སྡུག་བསྔལ་བསམས་ནས། སྲིད་པ་འདི་མེ་འབར་བའི་ནགས་ཀླུང་ལྟར་མཐོང་བའི་38

བློས་དེ་ལས་ཐར་པའི་ཐབས་དམ་པ། སོ་སོར་ཐར་པའི་སྡོམ་པ་རིགས་གང་ཡང་རུང་བ་བླངས་ནས་ཚུལ་བཞིན་བསྲུང་ན་ཕན་་་་ཡོན་ཤིན་ཏུ་ཆེ་སྟེ། མྱ་ངན་འདས་པ་ལས། ཚུལ་ཁྲིམས་ནི་དགེ་བའི་ཆོས་ཐམས་ཅད་ཀྱི་ཐེམ་སྐས་སོ། །ཤིང་ལ་སོགས་པའི་རྩ་བ་ས་ཡིན་པ་ལྟར་རྩ་བའོ། །ཚོང་དཔོན་ཚོང་པ་ཐམས་ཅད་ཀྱི་ཐོག་མར་འགྲོ་བ་ལྟར་དགེ་བའི་ཆོས་ཐམས་ཅད་ཀྱི་ཐོག་མར་འགྲོ་་་་་་བའོ།—།བརྒྱ་བྱིན་གྱིས་རྒྱལ་མཚན་བསྒྲེང་བ་ལྟར་ཆོས་ཐམས་ཅད་ཀྱི་རྒྱལ་མཚན་ནོ། །སྡིག་པ་ཐམས་ཅད་དང་ངན་སོང་གི་ལམ་གཏན་གཅོད་པའོ། །སྡིག་པའི་ནད་ཐམས་ཅད་གསོ་བའི་སྨན་གྱི་སྡོང་པོ་ལྟ་བུའོ། །སྲིད་པའི་ལམ་ཉམ་ང་བའི་བརྒྱགས་ཚེགས་སོ། །ཉོན་མོངས་པའི་དགྲ་འཇོམས་པའི་གོ་མཚོན་ནོ། །ཉོན་མོངས་པའི་སྦྲུལ་གདུག་པ་སེལ་བའི་རིག་སྔགས་སོ། །སྡིག་པའི་ཆུ་ལས་སྒོལ་བའི་ཟམ་པའོ། །ཞེས་དང་། ཏིང་འཛིན་རྒྱལ་པོ་ལས།བསྐལ་པ་བྱེ་བ་གངྒཱའི་བྱེ་སྙེད་དུ། །དྭངས་པའི་སེམས་ཀྱིས་ཟས་དང་སྐོམ་རྣམས་དང་། །གདུགས་དང་བ་དན་མར་མེ་འཕྲེང་བ་ཡིས། །སངས་རྒྱས་བྱེ་བ་ཁྲག་ཁྲིག་རིམ་གྲོ་བྱས། །གང་གིས་དམ་ཆོས་རབ་ཏུ་འཇིག་པ་དང་། །བདེ་གཤེགས་བསྟན་པ་འགག་པར་འགྱུར་བའི་ཚེ། །ཉིན་མཚན་དུ་ནི་བསླབ་པ་གཅིག་སྤྱོད་པ། །བསོད་ནམས་འདི་ནི་དེ་བས་བྱེ་བྲག་འཕགས། །ཞེས་དང་།39

དཔུང་བཟང་གིས་ཞུས་པའི་རྒྱུད་ལས། ཇི་ལྟར་ལོ་ཏོག་ཐམས་ཅད་ས་ལ་ནི། །བརྟེན་ནས་སྐྱོན་མེད་པར་ནི་སྐྱེས་པ་ལྟར། །དེ་བཞིན་ཚུལ་ཁྲིམས་བརྟེན་ནས་ཆོས་དཀར་མཆོག །སྙིང་རྗེ་ཆུས་བརླན་པས་ནི་རྣམ་པར་སྐྱེ། །ཞེས་དང་། མགོན་པོ་ཀླུ་སྒྲུབ་ཀྱིས་ཀྱང་། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་པར་གསུངས། །ཞེས་གསུངས་སོ། །དེས་ན་མིག་འབྲས་བཞིན་བསྲུང་བ་གལ་ཆེ། དེ་ཡང་མི་ཤེས་པ་ལྟུང་བ་འབྱུང་བའི་སྒོ་ཡིན་པས། དེའི་གཉེན་པོར་བསླབ་བྱ་རྣམས་ཉན་ནས་ཤེས་པར་བྱ། མ་གུས་པ་ལྟུང་བ་འབྱུང་བའི་སྒོ་ཡིན་པས། དེའི་གཉེན་པོར་སྟོན་པ་དང་། དེས་གསུངས་པའི་བསླབ་པ་རྣམས་དང་། གྲོགས་ཚངས་པ་མཚུངས་པར་སྤྱོད་པ་རྣམས་ལ་གུས་པར་བྱ། བག་མེད་པ་ལྟུང་བ་འབྱུང་བའི་སྒོ་ཡིན་པས། དེའི་གཉེན་པོར་དྲན་ཤེས་ངོ་ཚ་ཁྲེལ་ཡོད་བསྐྱེད་ནས་བག་དང་ལྡན་པར་བྱ།ཉོན་མོངས་པ་མང་བ་ལྟུང་བ་འབྱུང་བའི་སྒོ་ཡིན་པས། དེའི་གཉེན་པོ་རྣམས་བསྟེན་ལ་ཉོན་མོངས་པ་གང་སྐྱེས་ཀྱང་འབུར་་་་འཇོམས་བྱ། མདོར་ན་ཉེས་པས་ནམ་ཡང་མ་གོས་པའི་ཚུལ་ཁྲིམས་རྣམ་པར་དག་པ་ལ་བསླབ་པར་བྱའོ། །སྨྲས་པ། དྲིན་ཅན་བླ་མ་རྣམས་ལ་གསོལ་བ་འདེབས། །ཚུལ་ཁྲིམས་མིག་བཞིན་བསྲུང་བར་བྱེན་གྱེས་རློབས། །ཚུལ་ཁྲིམས་40་

མཐོ་རིས་ཐར་པའི་ཐེམ་སྐས་འདྲ། །ཚུལ་ཁྲིམས་ཡོན་ཏན་གཞི་རྟེན་ས་གཞི་འདྲ། །ཚུལ་ཁྲིམས་ཆོས་ཀྱི་སྔོན་འགྲོ་ཚོང་དཔོན་འདྲ། །ཚུལ་ཁྲིམས་དམ་པའི་ཆོས་ཀྱི་རྒྱལ་མཚན་འདྲ། །སྡིག་དང་ངན་སོང་ལམ་གཅོད་སྒོ་མོ་འདྲ། །སྡིག་པའི་ནད་འཇོམས་སྨན་གྱི་སྡོང་པོ་འདྲ། །ཉམ་ང་སྲིད་པའི་ལམ་གྱི་རྒྱགས་ཕྱེ་འདྲ། །ཉོན་མོངས་དགྲ་རྣམས་འཇོམས་པའི་གོ་མཚོན་འདྲ། །དེ་ཕྱིར་ཚུལ་ཁྲིམས་བསླབ་པ་རིན་པོ་ཆེ། །རང་གི་མིག་འབྲས་བཞིན་དུ་བསྲུང་བར་བྱ། །དེ་ཡང་མི་ཤེས་ལྟུང་བ་འབྱུང་བའི་སྒོ། །དེ་ཡི་གཉེན་པོར་བསླབ་བྱ་ཤེས་པར་བྱ། །མ་གུས་པ་ཡང་ལྟུང་བ་འབྱུང་བའི་སྒོ། །དེ་ཡི་གཉེན་པོར་བསླབ་པ་གུས་པར་བྱ། །བག་མེད་པ་ཡང་ལྟུང་བ་འབྱུང་བའི་སྒོ། །དེ་ཡི་གཉེན་པོར་དྲན་ཤེས་བསྟེན་པར་བྱ། །ཉོན་མོངས་མང་བ་ལྟུང་བ་འབྱུང་བའི་སྒོ། །དེ་ཡི་གཉེན་པོ་བསྟེན་ལ་འབུར་འཇོམས་བྱ། །མདོར་ན་ཉེས་པས་ནམ་ཡང་མ་གོས་པར། །ཚུལ་ཁྲིམས་རྣམ་པར་དག་པ་བསྲུང་བར་བྱ། །དཔལ་ལྡན་རྩ་བའི་བླ་མ་རིན་པོ་ཆེ། །ཚུལ་ཁྲིམས་བསླབ་པ་བསྲུང་བར་བྱིན་གྱིས་རློབས་། །འདིས་མཚོན་དུས་གསུམ་བསགས་པའི་དགེ་ཚོགས་རྣམས། །ཚུལ་ཁྲིམས་ཕར་ཕྱིན་རྫོགས་པའི་རྒྱུ་རུ་བསྔོ། །དེང་ནས་བཟུང་སྟེ་ཚེ་རབས་ཐམས་ཅད་དུ། །ཚུལ་ཁྲིམས་བསླབ་པ་འབྲལ་བར་མ་གྱུར་ཅིག །ཅེས་བཏོན་ནས་དོན་ལེགས་པར་41

བསམ་ན་ཚུལ་ཁྲིམས་ལ་གཅེས་སྤྲས་འབྱུང་བར་འགྱུར་རོ། །ཡང་སློབ་བུ་ཚེ་བློས་བཏང་རི་ཁྲོད་པ་བློ་བཟང་ཚུལ་ཁྲིམས་ཀྱིས། བླ་མ་རིན་པོ་ཆེ་བདག་ལ་དུས་རྒྱུན་དུ་སེམས་ལ་བཅང་རྒྱུའི་ཞལ་གདམས་ཟབ་མོ་ཞིག་དགོས་ཞེས་ཞུ་དོན་དབྱངས་སུ་་་་་ཕུལ་བ། རྒྱལ་ཀུན་མཁྱེན་བརྩེ་འཕྲིན་ལས་གཅིག་བསྡུས་བདག །མཆོག་ཐུན་དངོས་གྲུབ་མ་ལུས་ཆར་བཞིན་དུ། །འབེབས་མཛད་རྩ་བའི་བླ་མ་རྡོ་རྗེ་འཆང་། །ཚོགས་དྲུག་རང་གྲོལ་ཞབས་ལ་ཕྱག་འཚལ་ལོ། །དངོས་བཤམས་ཡིད་སྤྲུལ་མཆོད་པ་མ་ལུས་འབུལ། །སྡིག་ལྷུང་ཀུན་བཤགས་དགེ་ལ་རྗེས་ཡི་རང་། །ཆོས་འཁོར་བསྐོར་ཞིང་བསྐལ་བརྒྱར་བཞུགས་གསོལ་འདེབས། །འདིས་མཚོན་དགེ་ཚོགས་བྱང་ཆུབ་ཆེན་པོར་བསྔོ། །མཚན་དཔེས་རྒྱན་སྤྲས་གཟི་བརྗིད་ཕུང་པོའི་སྐུ། །བརྒྱད་ཁྲི་བཞི་སྟོང་ཆོས་ཕུང་སྒོགས་པའི་གསུང་། །མཁྱེན་བརྩེ་ཤེས་བྱ་ཀུན་ལ་ཐོགས་མེད་ཐུགས། །བླ་མའི་སྐུ་གསུང་ཐུགས་ལ་བདག་བསྟོད་དོ། །རང་དོན་མཐར་ཕྱིན་གཞན་དོན་བསྡུ་བཞི་ཡི། །སྒོ་ནས་འགྲོ་བའི་དོན་ལ་སྐྱོ་ངལ་མེད། །སྙིགས་དུས་འགྲོ་བའི་དབུལ་སེལ་ཡིད་བཞིན་ནོར། །འགྲོ་བའི་རེ་སྐོང་ཁྱོད་ལ་ཕྱག་འཚལ་ལོ། །དེང་ནས་བཟུང་སྟེ་བྱང་ཆུབ་མ་ཐོབ་བར། །བདག་ལ་སྐྱིད་སྡུག་ལེགས་ཉེས་ཅི་བྱུང་ཡང་། །ཁྱེད་མིན་རེ་ས་གཞན་ན་མ་མཆིས་པས། །འབྲལ་བ་42

མེད་པར་རྗེས་སུ་བཟུང་དུ་གསོལ། །སྟོན་པའི་བསྟན་པ་རིག་པས་ལེགས་པར་སྒྲུབ། །དཀོན་མཆོག་གསུམ་ལ་སྙིང་ནས་སྐྱབས་འགྲོ་ཞིང་། །བླང་དོར་ཚུལ་བཞིན་སྒྲུབ་ལ་བརྩོན་པ་ཡི། །བླ་མའི་རྣམ་ཐར་འཁྱོངས་པར་བྱིན་གྱིས་རློབས། །ཐོས་པ་ཙམ་གྱིས་ཐེག་ཆེན་རིག་སད་ཅིང་། །བསམ་ན་བྱང་ཆུབ་སེམས་དཔའི་གྲལ་དུ་ཆུད། །བསྒོམས་པས་གེགས་མེད་བདེ་བླག་འཚང་རྒྱ་བའི། །ཟབ་མོ་གནད་ཀྱི་གདམས་པ་བསྟན་དུ་གསོལ། །བླ་མས་གནང་བའི་གདམས་ངག་བདུད་རྩི་མཆོག །ཆོས་བརྒྱད་དཀོར་ནག་དུག་ཆུས་མ་བསླད་པས། །དབེན་པའི་གནས་སུ་ཉམས་སུ་ལེན་པར་སྨོན། །སྨོན་པ་བཞིན་དུ་འགྲུབ་པར་བྱེན་གྱིས་རློབས། །ཞེས་ཕུལ་བའི་ལན་དུ། །གཡས་ནས་ཙན་དན་སྡེ་གུས་བྱུགས་པ་དང་། །གཡོན་ནས་སྟ་རེས་གཤག་པ་གཉིས་བྱུང་ཡང་། །ཉེ་རིང་མེད་པར་བརྩེ་བས་སྐྱོངས་མཛད་པའི། །ཕྱོགས་བཅུའི་སངས་རྒྱས་རྣམས་ལ་མགོས་ཕྱག་འཚལ། །འགྲོ་བའི་དོན་དུ་མནར་མེད་མེ་ནང་དུ། །བསྐལ་པ་རྒྱ་མཚོའི་བར་དུ་གནས་དགོས་ཀྱང་། །སྙིང་རྗེས་མི་སྐྱོ་གཞན་དོན་ལྷུར་ལེན་པའི། །བྱང་ཆུབ་སེམས་དཔའ་རྣམས་ལ་གུས་ཕྱག་འཚལ། །སེམས་ཅན་ཉམ་ཐག་མཐོང་ན་སྤྱན་ཆབ་འབྱེན། །སྲོག་འཚབ་རང་སྲོག་གཏོང་ཡང་འཕངས་པ་མེད། །སྙིང་རྗེ་ཆེན་པོས་འགྲོ་བའི་དོན་མཛད་པའི། །དྲིན་ཅན་བླ་43

མ་རྣམས་ལ་གུས་པས་འདུད། །ནང་པ་སངས་རྒྱས་པ་ཡི་ཁྱད་ཆོས་མཆོག །ལེགས་ཚོགས་ཡོན་ཏན་འབྱུང་གནས་ཡིད་བཞིན་ནོར། །ཐེག་ཆེན་རྩ་བ་སྙིང་རྗེ་རིན་པོ་ཆེ། །དེ་ཡི་བསྒོམས་ཚུལ་བཤད་ཀྱི་གུས་པས་ཉོན། །དེ་ཡང་ཕྱི་རོལ་པ་སོགས་གཞན་ལ་མེད་པས། ནང་པ་སངས་རྒྱས་པ་ཡི་ཁྱད་ཆོས། སངས་རྒྱས་དང་བྱང་ཆུབ་སེམས་དཔའ་ཡོངས་ཀྱི་ཡོན་ཏན་ཐམས་ཅད་འབྱུང་་་་་བའི་གནས། རྒྱུ་ཕ་རོལ་ཏུ་ཕྱིན་པ་དང་འབྲས་བུ་གསང་སྔགས་རྡོ་རྗེ་ཐེག་པའི་ཆོས་ཀྱི་རྩ་བ། སྙིང་རྗེ་ཆེན་པོ་འདི་ཡིན་པས་ཐེག་པ་ཆེན་པོའི་རྣལ་འབྱོར་པ་རྣམས་ལ་ཐོག་མཐའ་བར་གསུམ་དུ་་་་་་་གལ་ཆེ་སྟེ། རྒྱལ་བ་གཉིས་པས་ལེགས་བཤད་ཟླ་མེད་ས་གསུམ་གྱི་སྒྲོན་མེ་བྱང་ཆུབ་ལམ་རིམ་ཆེན་མོ་ལས། ཇི་སྐད་དུ། ཐོག་མར་གལ་ཆེ་བ་ནི། སྙིང་རྗེ་ཆེན་པོས་ཡིད་བསྐྱོད་ན་སེམས་ཅན་ཐམས་ཅད་འཁོར་བ་ལས་འདོན་པའི་ཕྱིར་ངེས་པར་དམ་བཅའ་བར་་་་འགྱུར་ལ། སྙིང་རྗེ་མེད་ན་དེ་ལྟར་བྱེད་པར་མི་འོང་བས། འགྲོ་བ་མ་ལུས་པ་སྒྲོལ་བའི་ཁུར་འཁྱེར་བ་ནི། དེ་ལ་རག་ལས་པའི་ཕྱིར་དང་། ཁུར་དེ་མི་འཛིན་ན་ཐེག་པ་ཆེན་པོར་མི་ཆུད་པའི་ཕྱིར།སྙིང་རྗེ་ནི་ཐོག་མར་གལ་ཆེ་བ་ཡིན་ནོ། །དེ་ལྟར་ཡང་བློ་གྲོས་མི་ཟད་པའི་བསྟན་པ་ལས། བཙུན་པ་ཤཱ་ར་ཏྭ་ཏིའི་བུ་གཞན་ཡང་བྱང་ཆུབ་སེམས་དཔའ་རྣམས་ཀྱི་སྙིང་རྗེ་ཆེན་པོ་མི་ཟད་དེ། དེ་44

ཅིའི་ཕྱིར་ཞེ་ན། སྔོན་དུ་འགྲོ་བའི་ཕྱིར་རོ། །བཙུན་པ་ཤཱ་ར་ཏྭ་ཏིའི་བུ། འདི་ལྟ་སྟེ། དཔེར་ན་དབུགས་ཕྱི་ནང་དུ་རྒྱུ་བ་ནི་མིའི་སྲོག་གི་དབང་པོའི་སྔོན་དུ་འགྲོ་བ་ཡིན་ནོ། །དེ་བཞིན་དུ་བྱང་ཆུབ་སེམས་དཔའི་སྙིང་རྗེ་ཆེན་པོ་ནི་ཐེག་པ་ཆེན་པོ་ཡང་དག་་་་་པར་འགྲུབ་པའི་སྔོན་དུ་འགྲོ་བ་ཡིན་ནོ། །ཞེས་དང་། གཱ་ཡ་གྲོ་རི་ལས་ཀྱང་། འཇམ་དཔལ་བྱང་ཆུབ་སེམས་དཔའ་རྣམས་ཀྱི་སྤྱོད་པའི་རྩོམ་པ་ནི་ཅི། གནས་ནི་གང་། འཇམ་དཔལ་གྱིས་སྨྲས་པ།ལྷའི་བུ་བྱང་ཆུབ་སེམས་དཔའ་རྣམས་ཀྱི་སྤྱོད་པའི་རྩོམ་པ་ནི་་་་་་སྙིང་རྗེ་ཆེན་པོའོ། །གནས་ནི་སེམས་ཅན་ནོ། །ཞེས་སོ། །དེ་ལྟར་དམ་བཅས་པ་དེ་ཡང་། ཚོགས་གཉིས་རྒྱ་ཆེན་པོ་ལ་མ་བསླབ་ན་མི་འགྲུབ་པར་མཐོང་ནས་བྱ་དཀའ་བའི་ཚོགས་རྒྱ་ཆེན་པོ་ལ་་་་་་འཇུག་པས་ན་སྤྱོད་པ་ལ་འཇུག་པའི་རྟེན་ནོ། །བར་དུ་གལ་ཆེ་བ་ནི། དེ་ལྟར་ལན་ཅིག་སེམས་དེ་ལྟ་བུ་སྐྱེས་ནས་ཞུགས་ཀྱང་སེམས་ཅན་གྲངས་མང་ཞིང་བྱེད་ངན་པ་དང་བསླབ་པར་བྱ་བ་ཡང་་་་་་ཤིན་ཏུ་དཀའ་ཞིང་མཐའ་ཡས་པ་དང་དུས་ཀྱང་དཔག་ཏུ་མེད་པར་དགོས་པར་མཐོང་བ་ན་ཞུམ་ནས་ཐེག་པ་དམན་པར་ལྟུང་བ་ལ། སྙིང་རྗེ་ཆེན་པོ་ལན་ཅིག་བསྐྱེད་པ་ཙམ་མིན་པར་ཇེ་འཕེལ་དུ་གོམས་པར་བྱས་པས་རང་གི་བདེ་སྡུག་ལ་མི་ལྟ་ཞིང་་་་་གཞན་གྱི་དོན་ལ་མི་སྐྱོ་བས་ཚོགས་ཐམས་ཅད་བདེ་བླག་ཏུ་་་་་་་་་45

རྫོགས་པར་བྱེད་དེ། སྒོམ་རིམ་དང་པོ་ལས། དེ་ལྟར་སྙིང་རྗེ་ཆེན་པོས་བསྐྱོད་པའི་བྱང་ཆུབ་སེམས་དཔའ་རྣམས་བདག་ཉིད་ལ་མི་ལྟ་བར་གཞན་ལ་ཤིན་ཏུ་ཕན་པ་དོན་དུ་གཉེར་བའི་ཕྱིར་ཚོགས་བསོག་པ་ཤིན་ཏུ་བྱ་དཀའ་ཞིང་ཡུན་རིང་ལ་དུབ་པར་འགྱུར་བ་ལ་འཇུག་གོ །འཕགས་པ་དད་པའི་སྟོབས་བསྐྱེད་པ་ལས་གསུངས་པ་ལྟ་བུ་སྟེ། དེ་ལ་སྙིང་རྗེ་ཆེན་པོ་ནི་སེམས་ཅན་ཐམས་ཅད་ཡོངས་སུ་སྨིན་པར་བྱ་བའི་ཕྱིར་སྡུག་བསྔལ་གྱི་སྐྱེ་བ་མི་ལེན་པ་ཅི་ཡང་མེད་དེ། དེས་བདེ་བའི་སྐྱེ་བ་མི་འདོར་བ་ཅི་ཡང་མེད་དོ་ཞེས་སོ། །དེ་ལྟར་ཤིན་ཏུ་བྱ་དཀའ་བ་ལ་ཞུགས་ན་རིང་པོར་མི་ཐོགས་པར་ཚོགས་ཡོངས་སུ་རྫོགས་སོ། །གདོན་མི་ཟ་བར་ཐམས་ཅད་མཁྱེན་པའི་གོ་འཕང་ཐོབ་པར་འགྱུར་རོ། །དེ་བས་ན་སངས་རྒྱས་ཀྱི་ཆོས་ཐམས་ཅད་ཀྱི་རྩ་བ་ནི་སྙིང་རྗེ་ཁོ་ན་ཡིན་ནོ། །ཞེས་སོ། །ཐ་མར་གལ་ཆེ་བ་ནི། སངས་རྒྱས་རྣམས་འབྲས་བུ་བརྙེས་བའི་ཚེ་ཡང་ཐེག་དམན་བཞིན་ཞི་བར་མི་གནས་པར་ནམ་་་་་་་་་་མཁའ་ཇི་སྲིད་དུ་འགྲོ་བའི་དོན་མཛད་པ་ཡང་སྙིང་རྗེ་ཆེན་པོའི་མཐུ་སྟེ། དེ་མེད་ན་ཉན་ཐོས་ལྟར་འགྱུར་བའི་ཕྱིར་ཏེ། བསྒོམ་རིམ་བར་པ་ལས། སྙིང་རྗེ་ཆེན་པོས་ཡོངས་སུ་ཟིན་པས་ན་སངས་རྒྱས་བཅོམ་ལྡན་འདས་རྣམས་རང་གི་དོན་ཕུན་སུམ་ཚོགས་པ་་་་མཐའ་དག་བརྙེས་ཀྱང་སེམས་ཅན་གྱི་ཁམས་མཐར་ཐུག་གི་བར་46 ་

དུ་བཞུགས་པར་མཛད་དོ། །ཞེས་དང་། བཅོམ་ལྡན་འདས་རྣམས་ཀྱི་མི་གནས་པའི་མྱ་ངན་ལས་འདས་པའི་རྒྱུ་ནི་སྙིང་རྗེ་་་་་ཆེན་པོ་དེ་ཉིད་ཡིན་ནོ། །ཞེས་སོ། །དཔེར་ན་ལོ་ཏོག་ལ་ཐོག་མར་ས་བོན་དང་བར་དུ་ཆུ་དང་ཐ་མར་སྨིན་པ་གལ་ཆེ་བ་ལྟར་་་་་་་་་་སངས་རྒྱས་ཀྱི་ལོ་ཏོག་ལ་ཡང་ཐོག་མཐའ་བར་གསུམ་དུ་གལ་ཆེ་བ་སྙིང་རྗེ་ཡིན་པར་དཔལ་ལྡན་ཟླ་བ་གྲགས་པས་གསུངས་ཏེ།གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། །ས་བོན་དང་ནི་སྤེལ་ལ་ཆུ་འདྲ་ཡུན་རིང་དུ། །ལོངས་སྤྱོད་གནས་ལས་སྨིན་པ་ལྟ་བུར་འདོད་གྱུར་པ། །དེ་ཕྱིར་བདག་གིས་ཐོག་མར་སྙིང་རྗེ་བསྟོད་པར་བགྱི། །ཞེས་སོ། །དོན་གྱི་དབང་འདི་གཟིགས་ནས། ཆོས་ཡང་དག་པར་སྡུད་པ་ལས་ཀྱང་། བཅོམ་ལྡན་འདས་བྱང་ཆུབ་སེམས་དཔས་ཆོས་རབ་ཏུ་མང་པོ་ལ་་་་་་་་་་བསླབ་པར་མི་བགྱིའོ། །བཅོམ་ལྡན་འདས་བྱང་ཆུབ་སེམས་དཔས་ཆོས་གཅིག་རབ་ཏུ་བཟུང་ཞིང་རབ་ཏུ་རྟོགས་པར་བགྱིས་ན་སངས་རྒྱས་ཀྱི་ཆོས་ཐམས་ཅད་དེའི་ལག་མཐིལ་ན་མཆིས་པ་ལགས་སོ། །ཆོས་གཅིག་པོ་གང་ཞེ་ན། འདི་ལྟ་སྟེ། སྙིང་རྗེ་ཆེན་པོའོ། །བཅོམ་ལྡན་འདས་སྙིང་རྗེ་ཆེན་པོ་ནི་སངས་རྒྱས་ཀྱི་ཆོས་ཐམས་ཅད་བྱང་ཆུབ་སེམས་དཔའ་རྣམས་ཀྱི་ལག་མཐིལ་དུ་་་་་་་་མཆིས་པ་ལགས་སོ། །བཅོམ་ལྡན་འདས་དཔེར་བགྱི་ན་འཁོར་47

ལོས་སྒྱུར་བའི་རྒྱལ་པོའི་འཁོར་ལོ་རིན་པོ་ཆེ་དེ་གང་དུ་མཆིས་པ་དེར་དཔུང་གི་ཚོགས་ཐམས་ཅད་མཆིའོ། །བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའི་སྙིང་རྗེ་ཆེན་པོ་གང་དུ་མཆིས་པ་དེར་སངས་རྒྱས་ཀྱི་ཆོས་ཐམས་ཅད་མཆིའོ། །བཅོམ་ལྡན་འདས་དཔེར་བགྱི་ན་སྲོག་གི་དབང་པོ་མཆིས་ན་དབང་པོ་་་་་་་་་་་གཞན་རྣམས་ཀྱང་མཆིས་པར་འགྱུར་རོ། །བཅོམ་ལྡན་འདས་དེ་བཞིན་དུ་སྟེང་རྗེ་ཆེན་པོ་མཆིས་ན་བྱང་ཆུབ་སེམས་དཔའི་ཆོས་གཞན་རྣམས་ཀྱང་འབྱུང་བར་འགྱུར་རོ། །ཞེས་གསུངས། གཞན་ཡང་རྣམ་སྣང་མངོན་བྱང་ལས། གསང་བའི་བདག་པོ་ཐམས་ཅད་མཁྱེན་པའི་ཡེ་ཤེས་ནི་སྙིང་རྗེའི་རྩ་བ་ལས་བྱུང་བ་ཡིན།ཞེས་དང་། བྱང་ཆུབ་སེམས་དཔའི་སྡེ་སྣོད་ལས། འདི་ལ་བྱང་ཆུབ་སེམས་དཔའི་བྱང་ཆུབ་ཏུ་མངོན་པར་མོས་པའི་སྔོན་དུ་་་་་་་འགྲོ་བ་ནི། སྙིང་རྗེ་ཆེན་པོ་ཡིན་་ནོ་ཞེས་དང་། ཕར་ཕྱིན་བསྡུས་པ་ལས། ཐུབ་རྒྱལ་ཐེག་པ་སྙིང་རྗེའི་བསྟན་པ་ལ། །གཞན་ཕན་རོ་གཅིག་རང་བཞིན་དེ་དག་འཇུག །ཅེས་དང་། སྡོང་པོ་བཀོད་པའི་མདོ་ལས། མཚན་གྱི་ལྷ་མོ་དཔྱིད་ལྡན་ནོར་བཟང་མས ཁོ་མོའི་སྙིང་རྗེ་རྒྱ་མཚོ་ཚད་མེད་དེ། །འདི་ལས་དུས་གསུམ་རྒྱལ་བ་འཇིག་རྟེན་འབྱུང་། །དེས་ནི་འགྲོ་བའི་སྡུག་བསྔལ་སེལ་བར་བྱེད། །ཅེས་དང་། རྒྱན་ལས། དང་པོ་རྩ་བ་ཐ་མར་འབྲས་མཆོག་48

ལྡན། །འདི་ནི་སྙིང་རྗེ་ལྗོན་ཤིང་ཆེན་པོ་ཡིན། །རྩ་བ་སྙིང་རྗེ་མེད་གྱུར་ན། །དཀའ་སྤྱད་བཟོད་པ་ཉིད་མི་འགྱུར། །ཞེས་དང་། སྙིང་རྗེ་ཆེན་པོ་ཡོན་ཏན་འབྱུང་གནས་ཀྱི། །སེམས་ཅན་རྣམས་ལ་སྙིང་རྗེ་སུ་མི་བྱེད། ་་།འདི་ལྟར་འདི་དག་ལ་ནི་སྡུག་བསྔལ་ཡང་། །བརྩེས་བསྐྱེད་བདེ་བ་གཞལ་དུ་མེད་པར་འགྱུར། །ཞེས་དང་། བློ་གྲོས་རྒྱ་མཚོས་ཞུས་པའི་མདོ་ལས། སངས་རྒྱས་ཐོབ་པར་བྱེད་པའི་ཆོས་ནི་གཅིག་སྟེ། བདག་གི་བདེ་བ་ལ་མ་ཆགས་པའི་སྙིང་རྗེ་ཆེན་པོའོ། །ཞེས་དང་། བློ་སྦྱོང་སྙན་རྒྱུད་དུ་ལུང་དུ་དྲངས་པ་ལས། མཆོད་པ་བླ་ན་མེད་པ་ནི་རྣམ་པ་གསུམ་སྟེ། སེམས་བསྐྱེད་པ་དང་། ཆོས་འཛིན་པ་དང་སྙིང་རྗེ་བསྒོམས་པའོ། །ཞེས་དང་།དགེ་སྡིག་རྣམ་པར་འབྱེད་པའི་མདོ་ལས། ཚེ་རིང་བ་ནི་སྙིང་རྗེ་ཆེ་བ་ལས་འོངས་སོ། །ཞེས་དང་། སངས་རྒྱས་ཀྱི་སྤྲིད་པ་སངས་པའི་སྒྲ་ལས། ཡོན་གྱི་མཆོག་ནི་སྙིང་རྗེ་སྟེ། །དེ་བས་སྙིང་རྗེ་ལྡན་པར་བྱོས། །ཞེས་དང་། དགེ་བཤེས་སྟོན་པའི་དྲུང་དུ། བཙུན་ཆུང་ཞིག་མཇལ་དུ་བྱུང་བ་ལ། ཁམ་པ་ལུང་པ་ཁོང་ཅི་མཛད་ཀྱིན་གདའ་གསུངས་པ་ལ། ཁམ་པ་གྲོག་ཁ་རེ་བཞུགས། དབུ་བཏུམས་ཏེ་བཤུམས་པ་འབའ་ཞིག་མཛད་ཅིང་གདའ་ཞུས་པས།སྟོན་པ་དབུ་ཞྭ་ཕུད། ཐུགས་ཤར་ཐལ་མོ་སྦྱར་ནས། སྤྱན་ཆབ་མང་པོ་བྱུང་ནས་ཤིན་ཏུ་ངོ་མཚར་ཆེ། ཆོས་བྱ་བ་ཁོང་གིས་བྱས་49

པ་ཡིན། འདིའི་ཡོན་ཏན་མང་པོ་བཤད་རྒྱུ་ཡོད་དེ། ད་ལྟ་བཤད་ན་ཁོང་མི་མཉེས་པར་འདུག་གསུངས་པར་གདའ། དེས་ན་ཇོ་བོ་བཀའ་བརྒྱུད་རྣམས་ཀྱང་ཐུགས་དམ་གྱི་གཙོ་བོ་འདི་ལ་མཛད་་་་པར་གདའ་གསུངས། བཀའ་གདམས་གླེགས་བམ་ལས ཇོ་བོ་སེམས་ཅན་ཉོན་མོངས་པ་ཚན་ཆེ་བར་ཡོད་ན་དེ་དག་བསལ་་་་་་ནས་གདམས་ངག་བྱེད་ན་ཅི་འདྲ་ཞིག་བགྱིད་འཚལ། འབྲོམ་སྙིང་རྗེ་ཕན་སེམས་གལ་ཆེ། ཇོ་བོ་ཆོས་ཐམས་ཅད་རང་ལ། སྙིང་རྗེ་ཕན་སེམས་གལ་ཆེ་བ་མ་ལགས་སམ། འབྲོམ་དེ་བས་ཁོ་དེ་སྐད་ཟེར། དེ་མེད་ན་གཟུང་འཛིན་གྱི་རྣམ་པར་རྟོག་པ་ཤས་ཆེན་པོ་རྣམས་མི་ཐུལ། ཇོ་བོ་འོ་ན་འཇིག་རྟེན་གྱི་ནད་ཡམས་ཆེན་པོ་ལ་སོགས་པ་འགོ་བའི་ནད་ཀྱི་གསེབ་ཏུ། ཕན་སེམས་ཀྱིས་ཕྱིན་ན་འགོ་འམ་མི་འགོ འབྲོམ་རང་འདོད་ཀྱི་འཁྲི་བ་མ་ཞུགས་པར།ཕན་སེམས་ཁོ་ནས་ཕྱིན་ན་དེ་མི་འགོ་བར་མ་ཟད། སྔགས་ནག་གི་ཕུར་ཁ་དང་མུ་སྟེགས་ཀྱི་ངན་སྔགས་ཀྱི་སྣ་དང་། མ་མོའི་རྦད་ཁ་དང་། དམག་འཁྲུག་བྱེད་པའི་གསེབ་ཏུ་ཕྱིན་ཡང་། དེ་ལ་གནོད་པ་འོང་མི་སྲིད། ཇོ་བོ་ཕན་སེམས་ཆེན་པོ་སྐྱེ་བ་ལ་རྒྱུ་གང་གལ་ཆེ། འབྲོམ་སྙིང་རྗེ་དྲག་པོ་ཐུན་མོང་མོ་ཡིན་པ་དེ་གལ་ཆེའོ་གསུངས། ཡང་ཇོ་བོ་དེའི་ལུགས་ཀྱི་ཚད་མེད་བཞིའི་འགོ་གང་ནས་རྩོམ། འབྲོམ་སེམས་ལ་བཟོད་ཀླག་མེད་པ་གཅིག་བྱུང་ན།50

དེ་ལ་འདོར་འདོད་ཀྱི་སེམས་སྐྱེ་བ་གཅིག་འོང་བ་ཡིན། དཔེར་ན་བུ་མེ་དོང་དུ་ལྷུང་ན། མ་ལ་བཟོད་ཀླག་མེད་བའི་སེམས་སྐྱེ་སྟེ།བྱ་བ་གལ་ཆེའོ་ཐམས་ཅད་ལང་ངེ་ལང་ངེ་ལ་བསྒྱུར་ནས། བུ་གཅིག་བུ་ཅི་ཐོན་གྱི་སེམས་སུ་རྔམས་ནས་འགྲོ། འབྲོམ་གཞན་དུ་བུ་ལ་བྱམས་པ་ཆེན་པོ་ཡོད་ཀྱང་། བུ་དེ་ཙམ་དུ་མི་ཉེས་ན་བྱ་བ་གཞན་གཙོར་བྱེད་དོ། །འབྲོམ་སེམས་ཅན་ཐམས་ཅད་ལ་བཟོད་ཀླག་མེད་པའི་སྙིང་རྗེ་ཡོད་ན། བྱ་བ་ཐམས་ཅད་དོར་ནས་སེམས་ཅན་ཅི་འདྲོངས་བྱེད་པ་གཅིག་འོང་། དེ་ལ་བརྟེན་ནས་ཕ་མ་ཡིན་པར་ངོ་ཤེས་པར་གོ ཉེ་རིང་གཅིག་ཀྱང་མེད། དེ་དག་བདེན་དང་སྐྱིད་ན་དགའ་བའི་སེམས་འབའ་ཞིག་སྦྱོང་ངོ་། །དེ་ཡང་སངས་རྒྱས་ཐོབ་ན་བདེ་སྐྱིད་ཐམས་ཅད་ཞོར་ལ་འོང་བས།སངས་རྒྱས་ལ་ཅི་འཁོད་བྱེད་པའོ། །འབྲོམ་དེས་ན་སྙིང་རྗེ་ཆེན་པོ་ནས་འགོ་བཟུང་ལ། སྙིང་རྗེ་བའི་སེམས་ཅན་རྣམས་སུ་ཡིན་ལྟོས། ཕ་མར་ཤེས་ཙ་ན། ཕན་ཅི་ཐོགས་ཀྱི་བྱམས་པ་གྱེས།བྱམས་བསྔོ་ཙ་ན་ཐམས་ཅད་སྐྱིད་ན་དགའ་བ་སངས་རྒྱས་ན་་་་་་དགའ་བའི་དགའ་བ་བསྒོམས། དགའ་བསྔོ་ཙ་ན་ཐམས་ཅད་ལ་ཉེ་རིང་དང་ཕྱོགས་རིས་མེད་པ་རང་སྐྱིད་པ་ལ་ཉེ་རིང་མེད་པ་་་་བཞིན། བཏང་སྙོམས་ཆེན་པོས་ཁྱབ་པར་གྱིས། ཐམས་ཅད་ལ་རྣམ་པར་མི་རྟོག་པའི་ཡེ་ཤེས་ཀྱིས་སླེབ་པར་གྱིས། འབྲོམ་དེས་ན་་51

ཕན་སེམས་ཀྱི་རྩ་བ་སྙིང་རྗེ་ཡིན། སྙིང་རྗེ་ལ་བརྟེན་ནས་བྱང་ཆུབ་སེམས་དཔའི་ཆོས་ཐམས་ཅད་འབྱུང་གསུངས། སྙིང་རྗེ་མེད་པའི་སྐྱོན་ནི་ས་ར་ཧས། །སྙིང་རྗེ་དང་བྲལ་སྟོང་པ་ཉིད་ཞུགས་གང་། །དེ་ནི་ལམ་མཆོག་རྙེད་པ་མ་ཡིན་ནོ། །ཞེས་དང་།འཇམ་དཔལ་རྣམ་འཕྲུལ་ལས། སྟོང་པ་ཉིད་ལ་སོ་སོར་རྟོག་ཅིང་། སེམས་ཅན་ཡལ་བར་འདོར་བ་ནི་བདུད་ཀྱི་ལས་སོ། །ཞེས་དང་། འགྲོ་མགོན་གཙང་པ་རྒྱ་རས་ཀྱིས། སྙིང་རྗེ་མེད་ལ་འགྲོ་དོན་རྒྱངས་ཁྱི་ཟ་གསུངས་སོ། །འོ་ན་སྙིང་རྗེ་ཇི་ལྟར་བསྒོམ་སྙམ་ན། ཚེ་འདི་ལ་དྲིན་ཆེ་ཤོས་མ་ཡིན་པས་དེ་ལ་ཐོག་མར་བསྒོམ་ཚུལ་ནི། བློ་སྦྱོང་ལེགས་བཤད་ཀུན་འདུས་ལས། མ་འདིས་བདག་ལ་བྱམས་པའི་མིག་གིས་བལྟས། བརྩེ་བའི་སེམས་ཀྱིས་བཟུང་སྟེ།འཕྲལ་ཡུན་དུ་ཕན་པའི་ཕྱོགས་རྣམས་སྒྲུབ་པ་དང་། གནོད་པ་དང་སྡུག་བསྔལ་ལས་ཅི་ནུས་ཀྱིས་བསྐྱབས་པ་དང་། བདག་ལ་སྡུག་བསྔལ་བྱུང་དུས་མ་བཟོད་པའི་སྒོ་གསུམ་གྱིས་རྣམ་འགྱུར་་་་དང་། བདག་གི་ཆེད་དུ་སྡིག་སྡུག་དང་དུ་བླངས་པ་རྣམས་བསམས་ནས་སྙིང་རྗེ་དྲག་ཏུ་བསྒོམས། དེའི་དུས་སུ་བླ་མ་དང་དཀོན་མཆོག་ལ་གསོལ་བ་འདེབས་པ་དང་། སྐྱབས་འགྲོ་བྱེད་ཅིང་བསྒོམ་ན་འཆུན་ཆེ་ཞིང་སྐྱེ་སླ་བར་འདུག་པས་དེ་བཞིན་བྱ།སྐྱབས་འགྲོ་བྱེད་པའི་དུས་སུ་རང་བཏང་སྙོམས་སུ་བཞག མ་52

དམིགས་ཡུལ་དུ་བྱས། དེའི་སྡིག་སྡུག་རྣམས་བསམས་ཏེ། སྐྱབས་གསོལ་སྙིང་གི་དཀྱིལ་རུས་པའི་གཏིང་ནས་བྱ། གཞན་ལ་མི་གནོད་ན་སྐད་གསེང་མཐོན་པོ་བྱ། སྙིང་རྗེ་སྐྱེས་ན་ཉམས་བྱུང་རྒྱལ་དུ་བསྐྱང་ཞིང་སྣ་མི་བསྐྱིལ། དེ་ལྟར་དྲག་ལ་ཡུན་རིང་བསྒོམས་པས། སྙིང་རྗེ་སྐྱེས་ཏེ་མ་དེའི་སྡིག་སྡུག་བསལ་བ་དང་ ་།བདེ་དགེ་བསྐྱེད་པར་འདོད་ཀྱང་། དེའི་ནུས་པ་བདག་ལ་མེད་ཅིང་། བླ་མ་དཀོན་མཆོག་ལ་ཡོད་པས། མ་ལག་ཞ་མའི་བུ་ཆུས་ཁྱེར་ན་གཞན་ལ་ར་མདའ་སྒྲོན་པ་བཞིན་དུ། བླ་མ་དཀོན་མཆོག་ལ་སྐྱབས་འགྲོ་དང་གསོལ་འདེབས་དྲག་པོ་བྱའོ། །མའི་མཚོན་ཏེ་ཕ་ལ་སོགས་པ་གང་སྙིང་ཉེ་བ་དང་། དྲིན་ཆེ་བ་རྣམས་ལ་དེ་ལྟ་ར་བསྒོམ་མོ། །སྡུག་བསྔལ་ཆེ་བ་ལ་བསྒོམ་པ་ནི། དམྱལ་བ་ཡི་དྭགས་དུད་འགྲོ་རྣམས་ཀྱི་སྡུག་བསྔལ་བསམ་པ་སྟེ། འདི་རྣམས་ནི་བདག་ཚད་པས་ཅུང་ཟད་གདུངས་པའང་ བསིལ་བའི་ཐབས་བྱེད་པ་དང་། ཐ་ན་ཁ་ཚིག་གིས་དོགས་ནས། ཚོད་མ་ལ་ཕུས་འདེབས་པ་དང་། བདག་འཁྱགས་ཀྱིས་དོགས་ནས། ལུས་ཀྱི་དྲོད་ཀྱིས་བསྲོ་བ་དང་། བདག་བཀྲེས་སྐོམ་གྱེས་དོགས་ནས། རང་གིས་སྤྱོད་མི་ནུས་པའི་ལོངས་སྤྱོད་རྣམས་འཕངས་པ་མེད་པར་་་་སྟེར་བ་དང་། ནུ་ཞོས་ཡང་ཡང་བསྐྱངས་པ་དང་། བདག་ལ་ཐ་ན་བཟའ་བཏུང་གི་ཟ་ཚུལ་ཚུན་ཆོད་ལེགས་པར་སློབ་ཅིང་།53

བདག་ན་ཡིས་དོགས་ཤི་ཡིས་དོགས་ནས་དཀའ་བ་དཔག་མེད་་་་སྤྱོད་པའི་མ་ཡིན་ན། འདི་དག་ཚ་གྲང་བཀྲེས་སྐོམ་གླེན་ལྐུགས་—སོགས་ཀྱིས་གཟིར་བའི་གནས་སྐབས་འདི་འདྲར་འགྱུར་བ་སྙིང་རྗེ་སྙམ་དུ་དྲག་ཏུ་བསྒོམས་ཤིང་། སྙིང་རྗེ་མ་སྐྱེས་པ་བསྐྱེད་པ་དང་། སྐྱེས་ནས་དེ་དག་སྡུག་བསྔལ་བྲལ་བ་དང་། བདེ་བ་ལ་འགོད་པའི་དོན་དུ་སྔར་བཞིན་གསོལ་བ་གདབ། ཡང་རྣམ་པ་གསལ་བའི་དགྲ་དང་ནད་གདོན་དང་ཁྲལ་བུ་ལོན་སོགས་ཀྱིས་་་་ཉམ་ཐག་པའི་མི་སོགས་སྡུག་བསྔལ་གང་ཆེ་བ་ལ་དེ་ལྟར་བསྒོམ་མོ། །སྡིག་པ་ཆེ་བ་ལ་བསྒོམ་པ་ནི། ཁ་དྲག་བཙན་ཕྱུག་འཛོམ་ཞིང་། འཁོར་གཡོག་མང་ལ་སྡིག་པ་རླབས་ཅན་བྱེད་པ་འདི་རྣམས་ངན་སོང་བས་ཀྱང་ཆེས་ཆེར་སྙིང་རྗེ་བར་འདུག འདི་དག་ལ་སྙིང་རྗེ་དྲག་པོ་སྐྱེ་ཐང་བ་ལ་མི་སྐྱེ་བ་དེ། རྟག་པར་རང་ལའརིང་ཚེ་འདིའི་ཕུན་ཚོགས་ཐོབ་འདོད་ཀྱི་བློ་ཕུགས་ན་ཡོད་་་་་་་པའི་རྟགས་སུ་གདའ་གསུངས། འདི་རྣམས་རང་གཞན་ལ་གང་ཕན་བྱས་པས་ཆོག་པ་ལ། ཚེ་འདིའི་བྱ་བ་ཅུང་ཟད་རེའི་ཕྱིར་འདི་ཙམ་པས་སྡིག་པ་བྱེད་བྱེད་ནས། དངོས་སུ་རང་གཞན་གཉིས་ཕུང་བྱེད་ཅིང་། ཕུགས་སུ་རང་གི་འདུན་མ་གཏན་བརླག་ལ་གཏོང་བ་འདི་རྣམས་སེམས་སོ་ན་གནས་པས་དུག་འཐུང་ན་ཅི་ཟེར། དེའི་དཔེར་ཡང་མི་བཟོད་ན་འདི་ལྟ་བུའི་ལས་བྱེད་པ་54

རེ་སྙིང་རྗེ་སྙམ་དུ་དྲག་ཏུ་བསྒོམ་ཞིང་ཡང་སྔར་ལྟར་བྱའོ། །གཞན་ཡང་གང་སྡིག་པ་ཆེ་བ་རྣམས་ལའང་དེ་ལྟར་བསྒོམ་མོ། །སྐྱེ་དཀའ་བ་ལ་བསྒོམ་པ་ནི། བདག་གིས་ཕན་བཏགས་པའི་ལན་དུ་གནོད་པ་བྱེད་པ་ལྟ་བུ་ལ་ཡང་བསྒོམ་སྟེ། འདིས་ཐོག་མ་མེད་པ་ནས་སྡུག་བསྔལ་དཔག་མེད་མྱོང་ཞིང་། ད་དུང་ཡང་གནོད་པ་ལ་སོགས་པའི་ལས་ངན་བསགས་པས་སྡུག་བསྔལ་དཔག་མེད་་་་་མྱོང་བར་འགྱུར་ལ། འདི་དག་གིས་ཀྱང་བདག་གི་ཕ་མ་ཡང་ཡང་བྱས་ཤིང་ཕན་ཡང་ཡང་བཏགས་པའི་དྲིན་ཅན་ཡིན་ན། འདི་ལྟར་གྱུར་པར་སྙིང་རྗེ་སྙམ་དུ་སྔར་ལྟར་བསྒོམ་མོ། །སེམས་ཅན་ཐམས་ཅད་ལ་བསྒོམ་པ་ནི། རང་གི་ཚེ་འདིའི་མ་ལྟ་བུ་དེ་ཤེས་པ་གདོན་གྱེས་བརླམས་པས་ན་སྤྱོ་བར་གྱུར། མིག་ཀྱང་ལོང་། ལོང་ཁྲིད་ཀྱང་མེད། ས་ཕྱོགས་ཀྱང་མི་བདེ། དེའི་དབང་གིས་གོམ་པ་རེ་བོར་བ་ན་བརྡབ་ཅིང་འོང་། དེ་ནས་ཀྱང་གཡང་འཇིགས་སུ་རུང་བར་ལྷུང་བར་འདུག་ན། དེ་ལ་སྙིང་རྗེ་བཅོས་མ་མ་ཡིན་པ་ཞིག་སྐྱེ་བ་ཡིན། དེ་བཞིན་དུ་སེམས་ཅན་ཐམས་ཅད་མ་ནི་ཡིན།ཉོན་མོངས་པའི་གདོན་གྱིས་བཏབ་སྟེ། ཐོག་མ་མེད་པ་ནས་སྨྱོས་པ་བཞིན་དུ་གྱུར། གཏི་མུག་གིས་ཤེས་རབ་ཀྱི་མིག་ཀྱང་ལོང་།དགེ་བའི་བཤེས་གཉེན་གྱིས་ལོང་འཁྲིད་ཀྱང་མེད། འཁོར་བའི་གད་བུབ་མང་པོའི་ལམ་ཡང་མི་བདེ། དེ་ནས་ངན་སོང་རྣམ་པ་55

གསུམ་གྱི་གཡང་ས་འོག་ནས་འོག་ཏུ་ཁྲོགས་ཀྱིས་ལྟུང་བ་རྣམས་ལ་དམིགས་ཀྱིན་ཡང་སྙིང་རྗེ་བསྒོམ་མོ། །འདི་སྐྱེ་བ་ཡང་སླ་ཞིང་བསོད་ནམས་ཀྱང་ཆེ་གསུངས། གཞན་ཡང་བཀའ་གདམས་གླེགས་བམ་ལས། ཇོ་བོ་སྙིང་རྗེ་བསྒོམ་པའི་ཐབས་གཅིག་ཞུ་འཚལ། འབྲོམ་ཞུ་བ་ཆེ། སེམས་ཅན་ནད་དྲག་པོས་གཟིར་བའི་རྩར་རྒྱུག དེ་སེམས་ཅན་ཐམས་ཅད་ལ་དམིགས་པས་ཁོབ་ལ།སེམས་ཅན་ཐམས་ཅད་ཀྱིས་འདི་ལྟ་བུའི་ལུས་བླངས་པས། ལུས་འདི་ཡོད་ན་ནད་འདི་འབྱུང་། མཛེ་ཐོག་ཏུ་ཕོལ། གཉན་ཐོག་ཏུ་གཟེར། གཟེར་ཐོག་ཏུ་གཟེར་བསྣན་ནས། སྡུག་བསྔལ་འདི་འདྲ་བ་འབའ་ཞིག་འོང་བ་སྙིང་རེ་རྗེ། ཨ་ཙ་མ་འདི་གཞན་མིན། ང་ཡང་ཡང་བསྐྱེད་པའི་ཕ་མ་ཡིན་སྙམ་དུ། རྩ་བའི་མ་དེ་མེ་དོང་དུ་ལྷུང་བའི་སྙིང་རྗེ་ཙམ་དུ་མི་བཟོད་པར་བྱའོ། །དེ་བཞིན་དུ་དབུལ་བ་དང་ཕོངས་པ་དང་། བཀྲེས་སྐོམ་གོས་མེད་པ་རྣམས་ཀྱི་རྩར་ཕྱིན་ཅིང་། ཡང་དེ་ཁོ་ན་བཞིན་དུ་སྙིང་རྗེ་བསྒོམ་མོ། །རང་གི་སྤྱིལ་བུ་ན་གནས་པའི་ཚེ་ཡང་དམྱལ་བ་ཡི་དྭགས་ལ་སོགས་པ་འཁོར་བའི་སྡུག་བསྔལ་སེམས་བརྩེ་ཡམ་ཡམ་པ་བསྒོམས། དེ་ཡང་བཟོད་ཀླག་མེད་པར་བསྒོམས་གསུངས། ལམ་རིམ་མྱུར་ལམ་ལས་ཐོག་མར་བཤན་པས་གསོད་བཞིན་པའི་ལུག་ལྟ་བུའི་་་་སྡུག་བསྔལ་གྱིས་ཉམ་ཐག་པའི་འགྲོ་བ་རྣམས་ལ་དམིགས་ནས་་་་56

བསྒོམས། དེའི་ཚུལ་ནི་མདུན་དུ་དེ་རྣམས་ཀྱི་རྣམ་པ་གསལ་བར་དམིགས་ནས། ཡན་ལག་རྣམས་ནི་བཅིངས། བྲང་གི་པགས་པ་ནི་གཤགས། བཤན་པའི་ལག་པ་ཁོང་བར་བཅུག་པས་སྲོག་ལ་བབས་པ་ནི་མངོན་སུམ་དུ་ཤེས། མིག་བཤན་པའི་གདོང་ལ་ཏྲིག་ཧྲིག་ཏུ་བལྟ་ཞིང་སྡུག་བསྔལ་གྱིས་ཉམ་ཐག་པའི་ཚུལ་བསམས་་་་ནས། དེས་ན་འདི་རྣམས་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་ན་ཅི་མ་རུང་། སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་གྱུར་ཅིག སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསུངས། དེ་ལ་མྱོང་བ་ཐོན་པ་ན་དགེ་འདུན་གྱི་དཀོར་ལ་བག་མེད་དུ་སྤྱོད་པ་་་་དང་། ཚུལ་འཆལ་དང་ཆོས་སྤོང་མཁན་དང་ལོག་ལྟ་ཅན་དང་། སེམས་ཅན་ལ་འཚེ་ཞིང་སྡིག་པ་མི་དགེ་བ་སྣ་ཚོགས་བྱེད་པ་ལ་རྐྱེན་རྐྱེན་པོར་བྱེད་པའི་འགྲོ་བ་རྣམས་ལ་དམིགས་ནས་བསྒོམས་གསུངས། དེ་དག་ནི་མཚོན་པ་ཙམ་སྟེ། རྒྱས་པར་འཁོར་བ་སྤྱིའི་སྡུག་བསྔལ་བརྒྱད་དང་དྲུག་དང་། གསུམ་དང་བྱེ་བྲག་རིགས་དྲུག་སོ་སོར་སྡུག་བསྔལ་དང་། བྱང་ས་ལས་སྙིང་རྗེས་དམིགས་པའི་སྡུག་བསྔལ་བརྒྱ་རྩ་བཅུ་གསུངས་པ་ལ་་་་བལྟས་ནས་བློའི་མཐུ་ཡོད་པ་རྣམས་ཀྱིས་བསྒོམ་པར་བྱའོ། །གང་57

ལྟར་བྱས་ཀྱང་སྙིང་རྗེ་སྐྱེ་བར་མི་འདོད་ན། རྟེན་འབྲེལ་སྙིང་པོའི་ཁྲིད་ལས་སྐྱབས་སེམས་སྔོན་དུ་སོང་བས་རང་གི་སྤྱི་བོར་་་་་་པད་ཟླའི་གདན་ལ། རྩ་བའི་བླ་མ་སྤྱན་རས་གཟིགས་སུ་བསྒོམས་པས་རང་གི་མདུན་དུ་རྩ་བའི་མ་གསལ་བཏབ་ནས།དེའི་ལྟོར་ཆགས་པ་ནས་བཙས་པ་དང་། མཐར་ནར་སོན་པའི་བར་བསྐྱངས་པའི་དྲིན་བསམ་ལ། བརྩེ་གདུངས་དྲག་ཏུ་ཤུགས་བསྐྱེད་ནས། ངག་ཏུ་ངའི་མ་ཞེས་ཡང་ཡང་བརྗོད་ལ།བ་སྤུ་གཡོ་བ་དང་འཆི་མ་འཁྲུགས་པ་ནམ་བྱུང་བར་བསྒོམ་ཞིང་།དེ་ལྟར་མ་བྱུང་ན་ལུས་སྤུས་བྲང་སྦྱར། གདོང་སྨད་བཞིན་བསྡུས་ལག་པས་འགྲམ་སྐྱོར། སྲིན་ལག་ཁར་བཅུག མྱ་ངན་གྱི་ལུས་གནད་དང་ལྡན་པས་སྙིང་རྗེ་དྲག་ཏུ་བསྒོམས་ཤིང་། ཕ་བླ་མ་བདག་གི་མ་དྲིན་ཅན་འདི་ཐར་པའི་ལམ་ལ་དུས་ད་ལྟ་རང་་་་དྲོངས་མཛོད། ཅེས་ར་མདའ་འབོད་པའི་ཚུལ་དུ་སྐད་ཀྱི་ང་རོ་ཆེན་པོས་གསོལ་བ་འདེབས་ཤིང་། བསྒོམ་གྱི་སྣེ་ཟིན་ནས་དམིགས་པ་ཁ་བསྒྱུར། འགྲོ་དྲུག་ཕ་མ་ཡོངས་ལ་སྤོས་ནས་བསྒོམ་སྟེ། ལྷ་ལ་འཆི་འཕོ། ལྷ་མ་ཡིན་ལ་འཐབ་རྩོད།མི་ལ་མྱོང་གྲུབ་སྐྱེ་རྒ་ན་འཆི། དུད་འགྲོ་ལ་གསོད་འཁོལ། ཡི་དྭགས་བཀྲེས་སྐོམ། དམྱལ་བའི་ཚ་གྲང་བཙོ་བསྲེག་རྣམས་དྲན་པར་བྱས་ལ་སྙིང་རྗེ་བསྐྱེད་ཅིང་། ཡུས་ངོ་ཐོན་གྱི་ཕ་མ་ཞེས་དྲག་58

ཤུལ་དུ་གསོལ་བ་ཕུར་ཚུགས་སུ་བཏབ་རྗེས། མ་རྒན་འགྲོ་དྲུག་གི་སྡུག་བསྔལ་དང་ལེན་གྱིས་བཟོད་སྟོབས་བསྐྱེད་མཐར། བདག་གཞན་མཉམ་ཉིད་སྤྲོས་བྲལ་ནམ་མཁའ་ལྟ་བུའི་ངང་ལ་འཇོག་་་་གསུངས་པ་ལྟར་ཡང་བསྒོམ་པར་བྱའོ། །སྙིང་རྗེ་ཆེན་པོ་མ་སྐྱེས་ཀྱི་བར་དུ། ཐུན་གྱི་ངོ་བོ་ཙམ་ལ་བསྒོམས་པར་མ་ཟད། ཐུན་རྗེས་ལ་སོགས་པའི་སྤྱོད་ལམ་ཐམས་ཅད་དུ་དྲན་པར་བྱས་ནས་རྒྱུན་ལྡན་དུ་བསྒོམ་ན་བོགས་ཆེ་སྟེ། བསྒོམ་རིམ་བར་པ་ལས། སྙིང་རྗེ་དེ་ཏིང་ངེ་འཛིན་ལ་འདུག་ཀྱང་རུང་། སྤྱོད་ལམ་ཐམས་ཅད་དུ་ཡང་རུང་སྟེ། དུས་ཐམས་ཅད་དུ་སེམས་ཅན་ཐམས་ཅད་ལ་བསྒོམ་པར་བྱ་གསུངས། དེས་ན་ཐུན་འཚམས་རྣམས་སུ་སྙིང་རྗེ་སྟོན་པའི་གསུང་རབ་དགོངས་འགྲེལ་ལ་བལྟ་ཞིང་ཚིགས་སུ་་་་་་་་བཅད་པ་དབྱངས་སུ་བཏོན་ནས་བསྐྱང་བར་བྱའོ། །བཀའ་གདམས་གླེགས་བམ་ལས། འབྲོམ་རིན་པོ་ཆེས། བདག་གི་ཕ་མ་ཉོན་མོངས་དགྲ་བོས་ཁྱེར། །དགྲ་བོར་བཅས་པ་སྐྱེ་རྒ་ན་འཆི་ཡི། །ཆུ་བོ་བཞི་རུ་རབ་ཏུ་བྱིང་བར་གྱུར། །ཐར་པའི་གཟིངས་བཅས་བླ་མ་མཉམ་པ་མཆོག །ཕན་བདེའི་སྐྱ་བས་ཁ་ལོ་རབ་བསྒྱུར་ནས། །བདག་གི་ཕ་མ་སྐམས་ལ་འདོན་དུ་གསོལ། །ཕལ་ཆེར་མུ་མཐའ་མེད་པའི་རྒྱ་མཚོར་ཤོར། །བླ་མ་ཀླུ་དབང་གཙུག་གི་ནོར་བུ་ཅན། །ང་ཡི་ཕ་མ་བདེ་བའི་སྐམས་ལ་དྲོངས། །མཐུ་59

དཔལ་རྨད་མངའ་ཁྱེད་ཀྱིས་དྲང་དུ་གསོལ། །ཞེས་པ་དང་། སྐུ་གསུམ་དོན་ཐུགས་ལས། འགྲོ་བ་དྲུག་གི་སེམས་ཅན་ཐམས་ཅད་ནི། །བདག་གི་ཕ་མར་མ་གྱུར་གཅིག་ཀྱང་མེད། །ཕ་མ་འདི་དག་འཁོར་འཁྱམས་སྙིང་རེ་རྗེ། །བརྩེ་སེམས་བུ་གཅིག་ཤི་བའི་མ་བཞིན་དུ། །འཁོར་བའི་མཚོ་ལས་སྒོལ་བར་དམ་བཅའ་ཞིང་། །ཇི་ལྟར་བྱ་མོས་སྒོང་གསོ་གབ་པ་ལྟར། །རྣམ་མཁྱེན་ས་ལ་འགོད་པའི་བྱམས་པ་དང་། །རྒྱལ་པོའི་གདུང་བརྒྱུད་ཆད་ཁར་སྲས་འཁྲུངས་ལྟར། །བདེ་དགའ་རྒྱ་མཚོ་ཐོབ་པའི་དགའ་བ་དང་། །དྲང་སྲོང་རྒྱལ་པོས་གཏོར་མ་བསྔོ་བ་བཞིན། །ཉེ་རིང་དགྲ་གཉེན་མེད་པའི་བཏང་སྙོམས་དང་། །འགྲོ་རྣམས་བླ་མེད་ས་ལ་འགོད་པའི་ཕྱིར། །བདག་གིས་ཐེག་ཆེན་བླ་མེད་སྒྲུབ་པར་བགྱི། །གནོད་པའི་ལན་དུ་ཕན་པའི་གདུང་ཤུགས་བསྐྱེད། །གསུངས་པ་སོགས་ཚིགས་བཅད་གང་ཤེས་བརྗོད་ཅིང་དོན་ཡིད་ལ་བསམ་པར་་་་་་་་བྱའོ། །དེ་ལྟར་བསྒོམས་པས་སྙིང་རྗེ་སྐྱེས་པའི་ཚད་ནི། བསྒོམ་རིམ་དང་པོ་ལས། གང་གི་ཚེ་ཡིད་དུ་འོང་བའི་བུ་མི་བདེ་བ་བཞིན་དུ། སེམས་ཅན་ལ་ཡང་སྡུག་བསྔལ་གཏན་ནས་བྱང་བར་འདོད་པའི་རྣམ་པས་སྙིང་རྗེ་རང་གི་ངང་གིས་འཇུག་པ་བདག་ཉིད་ཀྱིས་མཚུངས་པར་འཇུག་པར་འགྱུར་བ་དེའི་ཚེ་དེ་རྫོགས་པ་ཡིན་པས་སྙིང་རྗེ་ཆེན་པོའི་མིང་འཐོབ་སྟེ། ཞེས་དང་། དེ་60

བཞིན་དུ་རྗེ་རིན་པོ་ཆེས། བུ་ཆུང་སྙིང་དུ་ཆེས་སྡུག་པ་སྡུག་བསྔལ་བར་གྱུར་པ་ལ་མདེ་སྙིང་རྗེ་ཇི་ཙམ་སྐྱེས་པ་དེ་ཙམ་པའི་བློ་ཆོད་གཅིག་སེམས་ཅན་ཐམས་ཅད་ལ་སྙིང་རྗེ་རང་གི་ངང་་་་་་གིས་སྐྱེ་བ་ན། སྙིང་རྗེ་ཆེན་པོའི་མཚན་ཉིད་ཚང་བར་གསུངས་སོ། །སྨྲས་པ། སེམས་ཅན་ཐམས་ཅད་སངས་རྒྱས་མ་ཐོབ་པར། །ཡལ་བར་མི་འདོར་བརྩེ་བས་སྐྱོང་མཛད་པའི། །སངས་རྒྱས་ཐུགས་རྗེ་ཅན་ལ་གསོལ་བ་འདེབས། །བདག་གི་ཕ་མ་ཡོངས་ལ་ཐུགས་རྗེས་གཟིགས། །རང་གི་ལུས་སྲོག་གཅོད་པའི་དགྲ་ལ་ཡང་། །ཕ་མའི་འདུ་ཤེས་སྐྱེས་ནས་ལྷག་པར་དུ། །བརྩེ་བའི་བྱང་ཆུབ་སེམས་དཔའ་ཐམས་ཅད་ཀྱིས། །བདག་གི་ཕ་མ་སེམས་ཅན་བུ་བཞིན་སྐྱོངས། །སེམས་ཅན་སྡུག་བསྔལ་མཐོང་ན་བཞུགས་མི་ཚུགས། །འགྲོ་དོན་མཛད་པའི་རྩ་བརྒྱུད་བླ་མ་ཡིས། །བདག་གི་ཕ་མ་སེམས་ཅན་ཐམས་ཅད་ཀྱི། །སྡུག་བསྔལ་མ་ལུས་ཞི་བར་བྱེན་གྱིས་རློབས། །རང་གི་ཚེ་རབས་ཐོག་མ་མ་མཆིས་པས། །ཚེ་སྔོན་ཕ་མར་མ་གྱུར་གཅིག་ཀྱང་མེད། །དྲིན་ཅན་ཕ་མར་གྱུར་པའི་འགྲོ་ཀུན་གྱིས། །མི་འདོད་སྡུག་བསྔལ་མྱོང་བ་སྙིང་རེ་རྗེ། །ཚེ་སྔོན་བུ་ངན་རང་ཉིད་ཚ་བའི་དུས། །བསིལ་བར་བྱེད་པའི་དྲིན་ཅན་ཕ་མ་རྣམས། །ལ་ལ་ད་ལྟ་ཚ་དམྱལ་བརྒྱད་དུ་སྐྱེས། །ཚ་བའི་61

སྡུག་བསྔལ་མྱོང་བ་སྙིང་རེ་རྗེ། །ཚེ་སྔོན་བུ་ངན་རང་ཉིད་གྲང་བའི་དུས། །དྲོད་ཀྱིས་བསྐྱངས་པའི་དྲིན་ཅན་ཕ་མ་རྣམས། །ལ་ལ་ད་ལྟ་གྲང་དམྱལ་བརྒྱད་དུ་སྐྱེས། །གྲང་བའི་སྡུག་བསྔལ་མྱོང་བ་སྙིང་རེ་རྗེ། །ཚེ་སྔོན་བུ་ངན་རང་ཉིད་བཀྲེས་སྐོམ་དུས། །བཟའ་བཏུང་སྟེར་བའི་དྲིན་ཅན་ཕ་མ་རྣམས། །ལ་ལ་ད་ལྟ་ཡི་དྭགས་གནས་སུ་སྐྱེས། །བཀྲེས་སྐོམ་སྡུག་བསྔལ་མྱོང་བ་སྙིང་རེ་རྗེ། །ཚེ་སྔོན་བུ་ངན་རང་ཉིད་བླུན་པའི་དུས། །བླང་དོར་སྟོན་པའི་དྲིན་ཅན་ཕ་མ་རྣམས། །ལ་ལ་ད་ལྟ་དུད་འགྲོའི་གནས་སུ་སྐྱེས། །བཀོལ་སྤྱོད་སྡུག་བསྔལ་མྱོང་བ་སྙིང་རེ་རྗེ། །ཚེ་སྔོན་བུ་ངན་རང་ཉིད་ན་བའི་དུས། །ནད་གཡོག་བྱེད་པའི་དྲིན་ཅན་ཕ་མ་རྣམས། །ལ་ལ་ད་ལྟ་མི་ཡི་གནས་སུ་སྐྱེས། །ན་འཆིའི་སྡུག་བསྔལ་མྱོང་བ་སྙིང་རེ་རྗེ། །ཚེ་སྔོན་བུ་ངན་རང་ཉིད་འཇིགས་པའི་དུས། །བསུ་སྐྱེལ་བྱེད་པའི་དྲིན་ཅན་ཕ་མ་རྣམས། །ལ་ལ་ད་ལྟ་ལྷ་མིན་གནས་སུ་སྐྱེས། །འཐབ་རྩོད་སྡུག་བསྔལ་མྱོང་བ་སྙིང་རེ་རྗེ། །ཚེ་སྔོན་བུ་ངན་རང་ཉིད་དབུལ་བའི་དུས། །གང་འདོད་སྟེར་བའི་དྲིན་ཅན་ཕ་མ་རྣམས། །ལ་ལ་ད་ལྟ་ལྷ་ཡི་གནས་སུ་སྐྱེས། །འཕོ་ལྟུང་སྡུག་བསྔལ་མྱོང་བ་སྙིང་རེ་རྗེ། །ཀྱེ་ཧུད་ཕ་མར་མ་གྱུར་སུ་ཡང་མེད། །འཁོར་བའི་གནས་སུ་བདེ་བ་གང་ཡང་མེད། །རང་ལ་སྐྱོབ་པའི་ནུས་པ་ཅི་ཡང་མེད། །ཀྱེ་མ་ཀྱེ་ཧུད་ད་ནི་62

ཇི་ལྟར་བྱ། །བདེ་མེད་སྡུག་བསྔལ་བརྒྱ་ཡིས་གཙེས་པ་ཡི ཕ་མ་སེམས་ཅན་འདི་ཀུན་སྡུག་བསྔལ་དང་། །སྡུག་བསྔལ་རྒྱུ་དང་བྲལ་ན་ཅི་མ་རུང་། །སྡུག་བསྔལ་སྡུག་བསྔལ་རྒྱུ་དང་བྲལ་གྱུར་ཅིག །དེང་ནས་བཟུང་སྟེ་ཚེ་རབས་ཐམས་ཅད་དུ། །བདག་གིས་ཕ་མ་དྲིན་ཅན་སེམས་ཅན་གྱེ། །སྡུག་བསྔལ་བསལ་ནས་བདེ་ལ་འགོད་པར་བྱ། །དེ་ལྟར་ནུས་པར་བླ་མས་བྱིན་གྱིས་རློབས། །བདག་གིས་དུས་གསུམ་བསགས་པའི་དགེ་ཚོགས་མཐུས། །ཚ་གྲང་བཀྲེས་སྐོམ་བཀོལ་སྤྱོད་སྡུག་བསྔལ་དང་། །ན་འཆི་འཐབ་རྩོད་འཕོ་ལྟུང་སྡུག་བསྔལ་སོགས། །འགྲོ་དྲུག་སྡུག་བསྔལ་མ་ལུས་ཞི་བར་ཤོག །ཆོས་མཛད་སྐྱེས་བུ་རྣམས་ཀྱི་རྒྱན་གྱི་མཆོག །དཔག་མེད་ཡོན་ཏན་འབྱུང་གནས་ཡིད་བཞིན་ནོར། །ཆོས་ཀྱི་རྩ་བ་སྙིང་རྗེ་རིན་པོ་ཆེ། །ཚེ་རབས་ཀུན་དུ་འབྲལ་བ་མེད་གྱུར་ཅིག །ཅེས་པའི་ཚིག་རྣམས་ངག་ཏུ་བརྗོད་ཅིང་སྙིང་ཐག་པ་ནས་དེ་དག་གི་དོན་རྣམས་ཡིད་ལ་བསམ་ན། རིང་པོར་མི་ཐོགས་པར་སྙིང་རྗེ་ཆེན་པོ་རྒྱུད་ལ་བདེ་བླག་ཏུ་སྐྱེས་ནས། རང་གཞན་གྱི་དོན་ཐམས་ཅད་འགྲུབ་པར་འགྱུར་པས་ན། བསྒོམས་པ་ལ་བརྩོན་པར་མཛོད་ཅིག །ཅེས་སྨྲས་པའོ། །ཡང་དད་གཏོང་བློ་གྲོས་ཆེ་བའི་སྐལ་ལྡན་གྱི་སློབ་བུ་ལྷ་རྗེ་་་་་ཀུན་དགས་རྣ་གཡུ་སོགས་ནོར་སྣ་མང་པོ་ཞིག་ཕུལ་ནས། རབ་ཏུ་63

གུས་པས་ཕྱག་དང་བཅས་ཁོ་བོ་ལ་ངེས་པར་སངས་རྒྱས་ཐོབ་་་་་་པའི་གདམས་པ་ཞིག་བསྟན་དུ་གསོལ། ཞེས་ཞུ་དོན་ཚིགས་སུ་བཅད་དེ་དབྱངས་སུ་ཕུལ་བ། ཟབ་གསལ་ཐུགས་ཀྱི་མཐིང་ཤོག་ལ། །ཟབ་རྒྱས་ཆོས་ཀྱི་གསེར་ཡིག་བྲིས། །མི་བརྗེད་གཟུངས་ཀྱི་ན་བཟས་ཀླུབས། །རྗེ་གླེགས་བམ་ལྟ་བུའི་རྣལ་འབྱོར་པ། །མཁྱེན་རབ་ཁ་གཉིས་ཤིན་ཏུ་རྣོ། །མ་རྟོགས་ལོག་རྟོག་ཐེ་ཚོམ་གྱི། །རྨོངས་པའི་དྲ་བ་རྩད་ནས་གཅོད། །རྗེ་རལ་གྲི་ལྟ་བུའི་རྣལ་འབྱོར་པ། །ཁྱེད་ལ་ཕྱག་འཚལ་མཆོད་པ་འབུལ། །སྡིག་ལྟུང་ཀུན་བཤགས་རྗེས་ཡི་རང་། །ཟབ་རྒྱས་ཆོས་ཞུ་ཞབས་བརྟན་འབུལ། །དགེ་ཚོགས་སྐུ་ཚེ་བརྟན་ཕྱིར་བསྔོ། །དེ་མཐུས་བསྐལ་བརྒྱར་ཞབས་བརྟན་ཤོག །ཟབ་མོ་ལྟ་བ་རྒྱ་ཆེན་སྤྱོད། །གདམས་པ་རིན་ཆེན་མཛོད་འཛིན་པའི། །མཚན་ལྡན་བླ་མ་རིན་པོ་ཆེ། །བརྩེ་བ་ཆེན་པོས་བདག་ལ་དགོངས། །སྔོན་ཆད་ཚེ་འདིའི་དབང་དུ་སོང་། །དལ་འབྱོར་མི་ལུས་རིན་ཆེན་འདི། །དོན་མེད་ཚེ་འདིའི་ལས་ལ་བསྐོལ། །དོན་ཆེན་ཡལ་བར་ཤོར་ནས་སོང་། །ད་ནི་རྒན་པོ་འཆི་ལ་ཉེ། །མི་རྟག་འཆི་བ་མྱུར་དུ་འོང་། །བསམ་པས་སྐྱོ་བ་ནང་ནས་སྐྱེས། །ད་ལྟ་བླ་མའི་ཞབས་དྲུང་སྙེགས། །ད་ནི་རྗེ་བཙུན་རིན་པོ་ཆེ། །འཆི་བྲོད་གདམས་པ་བསྟན་དུ་གསོལ། །བསྟན་བཞིན་ཉམས་སུ་ལེན་ནུས་པར། །བླ་མ་ཁྱེད་ཀྱིས་བྱིན་གྱེས་64

རློབས། །དེང་ནས་བཟུང་སྟེ་ཚེ་རབས་ཀུན། །ཁྱེད་དང་ནམ་ཡང་མི་འབྲལ་ཞིང་། །གསུངས་བཞིན་ཐོས་བསམ་བསྒོམ་བྱས་ནས། །མྱུར་དུ་སངས་རྒྱས་ཐོབ་པར་ཤོག །ཅེས་ཕུལ་བའི་ལན་དུ་གདམས་པ་འདི་ཉིད་བསྟན་ཏེ། འོ་ངེས་པར་སངས་རྒྱས་ཀྱི་གོ་འཕང་ཐོབ་ཕྱིར། ཐེག་པ་ཆེན་པོ་མདོ་སྔགས་ཀྱི་ཆོས་ཀྱི་སྒོར་ཞུགས་ནས། ཆོས་རྣམ་དག་ཅིག་བྱེད་རྒྱུ་ཡིན་ན། ཐེག་ཆེན་ཆོས་ཀྱི་རྩ་བའི་རྨང་རྡོ་ལྟ་བུའི་བྱམས་སྙིང་རྗེ་གཉིས་དང་། སྐྱེས་བུ་ཆེན་པོའི་རྣམ་རྟོག་བརྒྱད་ལ་བསླབ་ན་བསོད་ནམས་ཀྱི་ཚོགས་རྒྱ་ཆེན་པོ་རྫོགས་ནས། དཀའ་ཚེགས་མེད་པར་མྱུར་དུ་མངོན་པར་རྫོགས་པར་སངས་རྒྱས་པར་འགྱུར་བས་བློ་གྲོས་ཅན་རྣམས་ཀྱིས་འདི་ལ་བསླབ་པ་གལ་ཆེ། དེ་ལ་ཇི་ལྟར་སློབ་སྙམ་ན། དེ་ཡང་རང་གི་ཚེ་སྔོན་མ་རྣམས་སུ་དྲིན་ཅན་གྱི་ཕ་མ་སོགས་གཉེན་མཛའ་བཤེས་སུ་གྱུར་ནས་ཕན་ཚད་མེད་བཏགས། གནོད་པ་ཚད་མེད་ལས་སྐྱབས། སེམས་ཅན་ཐམས་ཅད་ད་ལྟའི་གནས་སྐབས་འདིར་ཚེ་རབས་གཏན་དུ་བདེ་ཞིང་སྐྱིད་པའི་ཟག་མེད་་་་ཐར་པ་དང་ཐམས་ཅད་མཁྱེན་པའི་གོ་འཕང་གི་བདེ་བ་ཕར་་་་་་ཞོག བར་སྐབས་སུ་ཟག་བཅས་ལྷ་མིའི་ནང་གི་ཚངས་པ་བརྒྱ་བྱེན་སོགས་ཕུན་སུམ་ཚོགས་པ་ཙམ་ཞིག་གི་བདེ་བ་ཡང་མེད་པ་འདི་རྣམས་སྙིང་རེ་རྗེ། དྲིན་ཅན་ཕ་མ་སེམས་ཅན་འདི་དག་ཀུན་65

ཟག་བཅས་ཟག་མེད་ཀྱི་བདེ་བདེ་དག་དང་། དེའི་རྒྱུ་དགེ་བ་ཀུན་དང་ལྡན་པ་ཞིག་བྱུང་ན་ཅི་མ་རུང་ལྡན་པར་གྱུར་ཅིགལྡན་པ་ཞིག་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སྙམ་དུ་སེམས་ཅན་ཐམས་ཅད་ལ་བྱམས་པ་ཤུགས་དྲག་ལ་རྒྱུན་རིང་བ་བསྒོམས། ཡང་སྐྱེ་རྒ་ན་འཆི་ཡོད་མེད་འདུ་འབྲལ་བརྡེག་བརྡུང་སོགས་འཁོར་བ་སྤྱི་ཡི་སྡུག་་་་བསྔལ་དང་། ཁྱད་པར་དུ་དམྱལ་བ་ཚ་གྲང་ཡི་དྭགས་བཀྲེས་སྐོམ།དུད་འགྲོ་བཀོལ་སྤྱོད་ཀྱི་སྡུག་བསྔལ་རྣམས་བསམ་སྟེ། སྡུག་བསྔལ་མྱོང་བའི་ཕ་མ་སེམས་ཅན་འདི་ཀུན་ཤིན་ཏུ་སྙིང་རེ་རྗེ།འདི་རྣམས་སྤྱིར་འཁོར་བ་དང་། ཁྱད་པར་ངན་སོང་གསུམ་གྱི་སྡུག་བསྔལ་དང་བྲལ་བ་ཞིག་བྱུང་ན་ཅི་མ་རུང་བྲལ་བར་གྱུར་་་་་ཅིག བྲལ་བ་ཞིག་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱེན་གྱིས་བརླབ་ཏུ་གསོལ། སྙམ་དུ་སྙིང་རྗེ་ཤུགས་དྲག་པོ་ནན་ཏན་ཡང་ཡང་བསྒོམ། དེ་ནས་བདག་གིས་ནམ་ཞིག་ཕ་མ་སེམས་ཅན་རྣམས་ཀྱི་སྡུག་བསྔལ་སེལ་ནུས་སྙམ་པ་དང་། ནམ་ཞིག་དབུལ་བས་ཉེན་པའི་སེམས་ཅན་རྣམས་འབྱོར་བ་ཆེན་པོ་ལ་འཇོག་ནུས་སྙམ་པ་དང་། ནམ་ཞིག་ཤ་ཁྲག་དང་བཅས་པའི་་་་ལུས་ཀྱིས་སེམས་ཅན་གྱི་དོན་བྱེད་ནུས་སྙམ་པ་དང་། ནམ་ཞིག་དམྱལ་བར་ཡུན་རིང་དུ་གནས་ནས་སེམས་ཅན་ལ་ཕན་འདོགས་66

ནུས་སྙམ་པ་དང་། ནམ་ཞིག་འཇིག་རྟེན་དང་འཇིག་རྟེན་ལས་འདས་པའི་འབྱོར་བ་ཆེན་པོས་སེམས་ཅན་རྣམས་ཀྱིས་བསམ་པ་རྫོགས་པར་བྱེད་ནུས་སྙམ་པ་དང་། ནམ་ཞིག་སངས་རྒྱས་སུ་གྱུར་ནས་སེམས་ཅན་ཐམས་ཅད་ཀྱི་སྡུག་བསྔལ་ངེས་པར་འབྱིན་ནུས་སྙམ་པ་དང་། སེམས་ཅན་ལ་མི་ཕན་པའི་སྐྱེ་བ་དང་། དོན་དམ་པའི་རོ་ལ་གཅིག་ཏུ་སྤྱོད་པ་དང་། སྐྱེ་བོ་ཐམས་ཅད་སེམ་པར་མི་བྱེད་པའི་ཚིག་དང་། གཞན་ལ་མི་ཕན་པའི་འཚོ་བ་དང་། ལུས་དང་ཤེས་རབ་དང་། ནོར་དང་དབང་ཕྱུག་དང་ལྡན་པ་དང་།གཞན་ལ་གནོད་པ་བྱེད་པ་ལ་དགའ་བར་ཚེ་རབས་ཐམས་ཅད་དུ་མ་གྱུར་ཅིག་སྙམ་པ་དང་། སེམས་ཅན་རྣམས་ཀྱི་སྡིག་པའི་འབྲས་བུ་བདག་ལ་སྨིན་ཞིང་། བདག་གི་དགེ་བའི་འབྲས་བུ་དེ་དག་ལ་སྨིན་པར་གྱུར་ཅིག་སྙམ་དུ་བསྒོམ་མོ། །སྐྱེས་བུ་ཆེན་པོའི་རྣམ་རྟོག་བརྒྱད་པོ་ངོ་བོ་རྣམ་རྟོག་ཡིན་ཡང་། ཤིན་ཏུ་ངོ་མཚར་ཅན་ཡིན་པས། སྐྱེས་བུ་ཆེན་པོ་རྣམས་ཀྱིས་ཀྱང་བསྒོམ་པར་གསུངས་ན། འོ་སྐོལ་རྣམས་ཀྱིས་བསྒོམ་དགོས་པ་ལྟ་ཅི་སྨོས།དེས་ན་རབ་ཏུ་འབད་ནས་བསྒོམ་པར་བྱའོ། །སླར་ཡང་སྨྲས་པ།དྲིན་ཅན་བླ་མ་རྣམས་ལ་གསོལ་བ་འདེབས། །བྱམས་དང་སྙིང་རྗེ་སྐྱེ་བར་བྱིན་གྱིས་རློབས། །ཀྱེ་ཧུད་ཕ་མར་མ་གྱུར་སེམས་ཅན་མེད། །འཁོར་བའི་གནས་ན་བདེ་བ་སྐད་ཅིག་མེད། །བདེ་མེད་67

སེམས་ཅན་བྱམས་པས་ཅིས་མི་སྐྱོངས། །སྡུག་བསྔལ་ཉམ་ཐག་འགྲོ་རྣམས་སྙིང་རེ་རྗེ། །བདག་གིས་ནམ་ཤཾག་སེམས་ཅན་ཐམས་ཅད་ཀྱི། །མི་འདོད་སྡུག་བསྔལ་སེལ་ནུས་སྙམ་པ་དང་། །ནམ་ཞིག་དབུལ་བས་ཉེན་པའི་སེམས་ཅན་རྣམས། །འབྱོར་བ་ཆེན་པོ་འཇོག་ནུས་སྙམ་པ་དང་། །ནམ་ཞིག་ཤ་ཁྲག་རུས་པ་དང་བཅས་པའི། །ལུས་ཀྱིས་འགྲོ་དོན་བྱེད་ནུས་སྙམ་པ་དང་། །ནམ་ཞིག་དམྱལ་བར་གནས་ནས་སེམས་ཅན་ལ། །ཕན་འདོགས་ཆེན་པོ་བྱེད་ནུས་སྙམ་པ་དང་། །ནམ་ཞིག་འབྱོར་བ་ཆེན་པོས་སེམས་ཅན་གྱིས། །བསམ་པ་རྫོགས་པར་བྱེད་ནུས་སྙམ་པ་དང་། །ནམ་ཞིག་སངས་རྒྱས་གྱུར་ནས་སེམས་ཅན་གྱི། །སྦུག་བསྔལ་ངེས་པར་འབྱེན་ནུས་སྙམ་པ་དང་། །སེམས་ཅན་རྣམས་ལ་མི་ཕན་སྐྱེ་བ་དང་། །དོན་དམ་རོ་ལ་གཅིག་ཏུ་སྤྱོད་པ་དང་། །སྐྱེ་བོ་ཐམས་ཅད་དགའ་བར་མི་བྱེད་ཚིག །སེམས་ཅན་གཞན་ལ་མི་ཕན་འཚོ་བ་དང་། །ལུས་དང་ཤེས་རབ་ནོར་དང་དབང་ཕྱུག་དང་། །གཞན་ལ་གནོད་པ་བྱེད་ལ་སེམས་དགའ་བར། །ཚེ་རབས་ཀུན་ཏུ་མ་གྱུར་སྙམ་པ་དང་། །སེམས་ཅན་སྡིག་པའི་འབྲས་བུ་བདག་ལ་སྨིན། །བདག་གི་དགེ་བའི་འབྲས་བུ་དེ་དག་ལ། །སྨིན་པར་གྱུར་ཅིག་སྙམ་དུ་བསྒོམ་པར་བྱ། །དཔལ་ལྡན་རྩ་བའི་བླ་མ་རིན་པོ་ཆེ། །གཞན་ཕན་བསམ་པ་འབྱོངས་པར་བྱིན་གྱིས་རློབས། །68

ཞེས་ཚིག་ངག་ཏུ་བརྗོད་ཅིང་། དོན་ཡིད་ལ་བསམ་ན་བྱམས་པ་དང་སྙིང་རྗེ་གཞན་ལ་ཕན་འདོགས་འདོད་ཀྱི་བྱང་ཆུབ་ཀྱི་་་་་་་་་་སེམས་རྣམས་རིམ་གྱིས་ངམ་ངམ་ཤུགས་ཀྱིས་རྒྱུད་ལ་བདེ་བླག་ཏུ་སྒྱེས་ནས། ཐེག་པ་ཆེན་པོའི་གྲལ་དུ་ཆུད་ཅིང་། ཕྱིར་མི་ལྡོག་པའི་བྱང་ཆུབ་སེམས་དཔར་འགྱུར་རོ། །ཞེས་སྨྲས་པའོ། །ཡང་རང་བཞིན་གྱིས་བསམ་པ་བཟང་ཞིང་། ཚུལ་ཁྲིམས་གཙང་བའི་སྐལ་ལྡན་གྱི་སློབ་མ་བློ་བཟང་དོན་འགྲུབ་ཀྱིས། ཁོ་བོ་ལ་སྐྱེ་དགུའི་འདོད་དོན་མ་ལུས་པ་ཡོངས་སུ་སྐོང་བའི་གདམས་པ་རིན་ཆེན་དབང་གི་རྒྱལ་པོ་བྱང་ཆུབ་ལམ་རིམ་ཆེན་མོའི་ནང་ལྟར། རྒྱུ་འབྲས་མན་ངག་བདུན་གྱི་སྒོ་ནས་བྱང་ཆུབ་ཀྱི་སེམས་ལ་བློ་སྦྱོངས་ཚུལ་དང་། བདག་གཞན་བརྗེ་བའི་བྱང་ཆུབ་ཀྱི་སེམས་ལ་བློ་སྦྱོངས་ཚུལ། ཁ་གསལ་ཞིང་ཉུང་ལ་འདུས་ཆེ་བ་ཞིག་དགོས་ཞེས་ཞུ་དོན་དབྱངས་སུ་ཕུལ་བ། འགྲོ་ཀུན་མ་འདྲིས་མཛའ་བའི་བཤེས། །ཁྱེད་ཀྱིས་བདག་ཅག་རྣམས་ཀྱི་ཕྱིར། །བསྐལ་པ་དཔག་མེད་སྔོན་རོལ་ནས། །ཡང་ཡང་བྱང་ཆུབ་ཐུགས་མཆོག་བསྐྱེད། །རང་ཉིད་གཅེས་འཛིན་སྡུག་བསྔལ་སྒོ། །གཞན་རྣམས་གཅེས་འཛིན་ཡོན་ཏན་གཞིར། །གཟིགས་ནས་རང་ཉིད་ཡལ་བར་དོར། །སེམས་ཅན་གཞན་ལ་རབ་ཏུ་གཅེས། །སྡུག་བསྔལ་རང་བདེ་འདོད་ལས་བྱུང་། །བདེ་བ་གཞན་ཕན་སེམས་69

ལས་བྱུང་། །དེ་གཉིས་རྣམ་དབྱེ་ལེགས་མཁྱེན་ནས། །བདག་བདེ་གཞན་གྱི་སྡུག་བསྔལ་བརྗེ། །སྙིང་རྗེ་ཆེན་པོས་ཐུགས་བསྐྱོད་ནས། །འགྲོ་བའི་དོན་ལ་སྐྱོ་ངལ་མེད། །གནོད་པ་བྱེད་པའི་དགྲ་ལ་ཡང་། །རབ་ཏུ་བརྩེ་བས་ཕན་ཐོགས་མཛད། །དམ་ཆོས་འོ་མ་བསྲུབས་པ་ལས། །བྱུང་བའི་བྱང་ཆུབ་སེམས་ཀྱི་མར། །རང་ཡང་བཞེས་ཤིང་གཞན་དག་ལ། །བགོ་བཤའ་བྱེད་པ་ཁྱེད་མིན་སུ། །དེ་ཕྱིར་བདག་ལས་གཞན་གཅེས་ཀྱི། །བྱང་ཆུབ་སེམས་ལ་མངའ་བརྙེས་པས། །འབྲེལ་ཚད་དོན་ལྡན་བླ་མ་ལ། །ཕྱག་འཚལ་གསོལ་བ་འདེབས་པའི་འབྲས། །འཇམ་དབྱངས་མི་ཡི་ཚུལ་འཛིན་པའི། །རྒྱལ་བ་བློ་བཟང་གྲགས་པ་ཡི། །གདམས་པ་རིན་ཆེན་དབང་གི་རྒྱལ། །བྱང་ཆུབ་ལམ་རིམ་ཆེན་མོ་ལྟར། །རྒྱུ་འབྲས་མན་ངག་བདུན་དང་ནི། །བདག་་གཞན་བརྗེ་བའི་བྱང་ཆུབ་སེམས། །བསྒོམ་ཚུལ་ཞལ་གདམས་ཟབ་མོ་ཞིག །བརྩེ་བས་བདག་ལ་བསྟན་དུ་གསོལ། །ཞེས་ཕུལ་བའི་ལན་དུ། འོ་རྒྱུ་འབྲས་མན་ངག་བདུན་གྱི་སྒོ་ནས། བྱང་ཆུབ་ཀྱི་སེམས་ལ་བློ་སྦྱོངས་ཚུལ་ལ། དང་པོ་མར་ཤེས་པ་ནི་རང་གི་ཚེ་འཁོར་བ་ཐོག་མ་མ་མཆེས་པའི་ཚེ་རབས་སྔོན་མ་རྣམས་སུ། སེམས་ཅན་ཐམས་ཅད་རང་གི་མར་མ་གྱུར་པ་ནི་གཅིག་ཀྱང་མེད། སེམས་ཅན་རེ་རེས་ཀྱང་མ་བྱས་པ་གྲངས་ཀྱིས་མི་ཆོད་ཅེས་ཐམས་ཅད་མཁྱེན་པ་སངས་རྒྱས་ཀྱིས་་་་70

གསུངས་པས་ན། གསུང་དེ་ཚད་མར་བཟུང་ནས། སེམས་ཅན་ཐམས་ཅད་གཅིག་ཀྱང་མ་ལུས་པ་རང་གི་མ་ཡིན་སྙམ་དུ་བསམ།གཉིས་པ་དྲིན་དྲན་པ་ནི་སེམས་ཅན་རྣམས་ཀྱིས་མ་བྱས་རེས་་་་་་ཀྱིས། ཚེ་འདིའི་མས་རང་ཇི་ལྟར་བསྐྱངས་པ་དེ་ལྟར་ཕན་ཚད་མེད་པ་བཏགས་གནོད་པ་ཚད་མེད་པ་ལས་བསྐྱབས་པས་དྲིན་་་་ཅན་ཤ་སྟག་ཡིན་སྙམ་དུ་བསམ། གསུམ་པ་དྲིན་གཟོ་བ་ནི་འཇིག་རྟེན་འདི་ན་ལན་ཅིག་ཟས་གོས་ཙམ་བྱེན་པ་དང་། ་འཇིགས་པ་ལས་སྐྱོབས་པའི་དཔོན་ཞིག་ལ་ཡང་སླར་མི་དེས་་་་་་་དྲིན་གཟོ་ཞིག་མ་བྱས་ན་ཀུན་གྱིས་མི་དེ་ལ་ཁྲེལ་མེད་པར་བརྩི་ན། ཚེ་འཁོར་བ་ཐོག་མེད་ནས་ཡང་ཡང་ཕན་བཏགས་འཇིགས་པ་ལས་སྐྱོབས་པའི་མ་གྱུར་སེམས་ཅན་ཐམས་ཅད་ལ། རང་གིས་དྲིན་གཟོ་ཞིག་མ་བྱས་ན་དེ་ལས་ཁྲེལ་མེད་ཅིག་གཞན་ན་མེད་་་་་པས། སེམས་ཅན་ཐམས་ཅད་ལ་དྲིན་གཟོ་བཟང་པོ་ཞིག་ཅི་ནས་ཀྱང་བྱ་སྙམ་དུ་བསམ། བཞི་པ་བྱམས་པ་ནི་སེམས་ཅན་ཐམས་ཅད་ཀྱིས་འདོད་པ་བདེ་བ་འདོད་ཀྱང་། སྒྲུབ་པ་སྡུག་བསྔལ་གྱེ་རྒྱུ་ཁོ་ན་སྒྲུབ་པས་ཞེ་འདོད་དང་ལག་ལེན་ཕྱིན་ཅི་ལོག་ཏུ་ཤོར་་་་བའི་དབང་གིས། ད་ལྟའི་གནས་སྐབས་ཐར་པའི་བདེ་བ་ཕར་ཞོག མངོན་མཐོའི་ནང་གི་ལྷའི་དབང་པོ་ཚངས་པ་བརྒྱ་བྱིན།མིའི་ནང་གི་འཁོར་ལོས་བསྒྱུར་རྒྱལ་ཙམ་གྱི་བདེ་བ་ཡང་མེད། དེ་71

ཕར་ཞོག མི་ཕལ་ཆེར་ལ། དེང་སང་གི་མི་ཚངས་ཕྱུག་པོ་གཅིག་གི་བདེ་བ་ཡང་མེད། དེ་ཕར་ཞོག་ངན་སོང་གསུམ་གྱི་སེམས་ཅན་ལ་མི་ཐབས་རྡུགས་ཤོས་ཙམ་ཞིག་བདེ་བ་ཡང་མེད་པས་ན། མ་གྱུར་སེམས་ཅན་འདི་ཀུན་བདེ་བ་དང་ལྡན་ན་ཅི་མ་རུང་། ལྡན་པར་གྱུར་ཅིག ལྡན་པ་ཞིག་བྱའོ་སྙམ་དུ་དཔེར་ན་མས་བུ་གཅིག་པུ་ཟས་གོས་ཀྱིས་ཕོངས་པ་ལ་རྟག་ཏུ་བྱམས་པ་ལྟར། སེམས་ཅན་ཐམས་ཅད་ལ་ཡིད་འོང་གི་བྱམས་པ་བསྒོམ་མོ། །ལྔ་པ་སྙིང་རྗེ་ནི་ཡང་སེམས་ཅན་ལ་བདེ་བ་མེད་པར་མ་ཟད། དམྱལ་བ་ལ་ཚ་གྲང་། ཡི་དྭགས་ལ་བཀྲེས་སྐོམ། དུད་འགྲོ་ལ་བཀོལ་སྤྱོད་ཀྱི་སྡུག་བསྔལ། མི་ལ་ཡོད་པ་འཚོ་སྐྱོང་མེད་པ་བཙལ་ན་མི་རྙེད་པའི་སྡུག་བསྔལ་དང་། དགྲ་མི་སྡུག་པ་དང་འཕྲད་ཅིང་གཉེན་སྡུག་པ་དང་བྲལ་བའི་སྡུག་བསྔལ་དང་། ཐུན་མོང་དུ་སྐྱེ་རྒ་ན་འཆིའི་སྡུག་བསྔལ། ལྷ་མ་ཡིན་ལ་འཐབ་རྩོད་ཀྱི་སྡུག་བསྔལ། ལྷ་ལ་འཆི་འཕོ་ལྟུང་བའི་སྡུག་བསྔལ་ཏེ་སྡུག་བསྔལ་བསམ་གྱིས་མི་ཁྱབ་པ་ཡོད་པས་ན། སྡུག་བསྔལ་གྱིས་མནར་བའི་མ་གྱུར་སེམས་ཅན་ཐམས་ཅད་སྡུག་བསྔལ་དང་བྲལ་ན་ཅི་མ་རུང་། བྲལ་བར་གྱུར་ཅིག་བྲལ་བར་བྱའོ་སྙམ་དུ་དཔེར་ན་མས་བུ་གཅིག་ཡོད་པ་མེ་་་་་ནང་དུ་ལྷུང་བ་མཐོང་ན་མི་བཟོད་པའི་སྙིང་རྗེ་སྐྱེ་བ་ལྟར།སེམས་ཅན་ཐམས་ཅད་ལ་སྙིང་རྗེ་ཆེན་པོ་བསྒོམ། དྲུག་པ་ལྷག་72

བསམ་ནི་བྱམས་པ་དང་སྙིང་རྗེ་དྲག་པོའི་ངང་ནས། བདེ་བ་མེད་ཅིང་སྡུག་བསྔལ་གྱིས་བར་མཚམས་མེད་པར་གདུངས་པས་ཉམ་ཐག་མ་གྱུར་སེམས་ཅན་འདི་དག་རྣམས་ཀྱིས་བུ་བདག་ལ་མི་རེ་ན་སུ་ལ་རེ། བུ་བདག་གིས་མ་འདི་དག་ལ་ཕན་མི་འདོགས་ན་གཞན་སུ་ཞིག་གིས་ཕན་འདོགས། ད་ནི་མ་གྱུར་སེམས་ཅན་ཐམས་ཅད་སྡུག་བསྔལ་གྱིས་ཉམ་ཐག་པ་ཀུན་སྤྱིར་འཁོར་བ་་་་་་་དང་ཁྱད་པར་ངན་སོང་གསུམ་གྱི་སྡུག་བསྔལ་ལས་བདག་གིས་་་་བསྒྲལ་བར་བྱའོ། །བདེ་བ་མེད་པ་རྣམས་གནས་སྐབས་སུ་ལྷ་མིའི་བདེ་བ་དང་། མཐར་ཐུག་གཏན་བདེ་ཐར་པ་དང་ཐམས་ཅད་མཁྱེན་པའི་གོ་འཕང་ལ་བདག་ཉིད་གཅིག་པུས་འགོད་པར་བྱའོ་སྙམ་དུ་ལྷག་བསམ་རྣམ་དག་བསྒོམ། བདུན་པ་བྱང་ཆུབ་ཀྱི་སེམས་ནི། འོ་ན་རང་གིས་མ་གྱུར་སེམས་ཅན་ཐམས་ཅད་ཀྱི་སྡུག་བསྔལ་བསལ་བདེ་བ་ལ་འགོད་པའི་ཁུར་ཁྱེར་ཡང་། ད་ལྟའི་གནས་སྐབས་སུ་རང་གིས་སེམས་ཅན་ཐམས་ཅད་ཕར་ཞོག་་་་་་་་སེམས་ཅན་གཅིག་ཙམ་གྱི་སྡུག་བསྔལ་སྣ་གཅིག་མི་སེལ། བདེ་བ་སྣ་གཅིག་སྟེར་མི་ནུས་པར་མ་ཟད། རང་ཡང་ལས་ཉོན་དབང་གིས་གར་འགྲོའི་གཏད་སོ་མ་མཆིས་པས། དེ་ལྟ་བུའི་ནུས་པ་སུ་ལ་ཡོད་སྙམ་ན། སྐྱོན་ཀུན་ཟད་ཡོན་ཏན་ཀུན་དང་ལྡན་པའི་ཡང་དག་པར་རྫོགས་པའི་སངས་རྒྱས་ལ་ཡོད། རང་གིས་དེ་ལྟ་བུའི་གོ་73

འཕང་ཞིག་ཐོབ་རྒྱུ་ཡིན་ན། སྐུའི་སྒོ་ནས་འོད་ཟེར་རེ་རེ་ཙམ་སྤྲོས་པས་ཀྱང་སེམས་ཅན་བྱེ་བ་ཐེར་འབུམ་གྱི་སྡུག་བསྔལ་དུས་གཅིག་ལ་བསལ། བདེ་བ་ལ་དུས་གཅིག་ལ་འགོད་པའི་ནུས་པ་ཡོད་པས་ན། ད་ནི་རང་གཞན་གང་གི་དོན་དུ་ཡང་སངས་རྒྱས་ཀྱི་གོ་འཕང་ཞིག་མ་ཐོབ་པའི་ཐབས་མི་འདུག་པས། བདག་གིས་མྱུར་བར་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་་་་་་འཕང་ཞིག་ཐོབ་ན་ཅི་མ་རུང་། ཐོབ་པར་གྱུར་ཅིག་ཐོབ་པ་ཞིག་ཅི་ནས་ཀྱང་བྱའོ་སྙམ་དུ་བློ་སྦྱོངས་པའོ། །བདག་གཞན་བརྗེ་བའི་བྱང་ཆུབ་ཀྱི་སེམས་ལ་བློ་སྦྱོངས་ཚུལ་ནི། འོ་ན་མྱུར་དུ་མངོན་པར་རྫོགས་པར་སངས་རྒྱ་བར་འདོད་པས་གང་ལ་བསླབ་པར་བྱ་སྙམ་ན། སྔོན་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཀྱིས་མ་གྱུར་འགྲོ་བ་ཡོངས་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པའི་ཕྱིར་སློབ་པ་ལམ་གྱི་གནས་སྐབས་སུ། རང་ཡལ་བར་དོར་གཞན་གཅེས་པར་བཟུང་ནས། གྱོང་དང་ཕམ་ཁ་རང་གིས་བླངས། ཁེ་དང་རྒྱལ་ཁ་གཞན་ལ་བྱིན་པས་སྔོན་ནས་སངས་རྒྱས་སོ། །འོ་སྐོལ་རྣམས་ཀྱིས་གཞན་ཡལ་བར་དོར་རང་གཅེས་པར་བཟུང་ནས་རང་དོན་མ་འགྲུབ་པར་མ་ཟད། ད་བར་འཁོར་བར་འཁྱམས་ནས་སྡུག་བསྔལ་མྱོང་བ་ཡིན་པས། ད་ནི་སངས་རྒྱས་ཀྱི་རྣམ་ཐར་ལྟར། རང་གིས་ཀྱང་སེམས་ཅན་ཐམས་74

ཅད་ཀྱི་དོན་དུ་མྱུར་དུ་སངས་རྒྱ་བའི་ཕྱིར། བདག་ལས་གཞན་གཅེས་ཀྱི་བསམ་པས་གྱོང་དང་ཕམ་ཁ་རང་གིས་བླངས། ཁེ་དང་རྒྱལ་ཁ་གཞན་ལ་སྟེར་ཐུབ་ན་ཅི་མ་རུང་། ཐུབ་པར་གྱུར་ཅིག་་ཐུབ་པ་ཞིག་ཅི་ནས་ཀྱང་བྱའོ་སྙམ་དུ་བློ་སྦྱོངས་པ་འདི་ཀ་ལགས།དེ་ལྟར་སྦྱངས་ན་མྱུར་དུ་མངོན་པར་རྫོགས་པར་སངས་རྒྱ་བར་འགྱུར་རོ། །སྨྲས་པ། དྲིན་ཅན་བླ་མ་རྣམས་ལ་གསོལ་བ་འདེབས། །བྱང་་ཆུབ་སེམས་མཆོག་འབྱོངས་པར་བྱིན་གྱིས་རློབས། །ནམ་མཁའི་མཐའ་མཉམ་སེམས་ཅན་ཐམས་ཅད་ནི། །བདག་གི་ཨ་མར་མ་གྱུར་གཅིག་ཀྱང་མེད། །གྱུར་དུས་ཚེ་འདིའི་མ་བཞིན་དྲིན་རེ་ཆེ། །དྲིན་ཅན་རྣམས་ལ་དྲིན་གཟོ་ཅིས་ཀྱང་དགོས། །བདེ་བ་མེད་པ་རྣམས་ལ་བྱམས་པར་བྱ། །སྡུག་བསྔལ་ཉམ་ཐག་ཡོངས་ལ་སྙིང་རྗེ་བསྒོམས། །བདག་གིས་སེམས་ཅན་ཐམས་ཅད་སྡུག་བསྔལ་བསལ། །གཏན་བདེ་སངས་རྒྱས་ས་ལ་འགོད་པར་བྱ། །སྡུག་བསྔལ་བསལ་ནས་བདེ་ལ་འགོད་པའི་སླད། །རྫོགས་པའི་སངས་རྒྱས་གོ་འཕང་ཐོབ་པར་བྱ། །སྔོན་ཚེ་བཅོམ་ལྡན་འདས་ཀྱིས་རང་དོན་དོར། །གཞན་དོན་མཛད་ནས་སངས་རྒྱས་ཐོབ་པ་ལྟར། །ད་ནི་བདག་ཀྱང་རང་དོན་ཡལ་བར་དོར། །འགྲོ་བ་གཞན་གྱི་དོན་ལ་བརྩོན་པར་བྱ། །རྒྱལ་བུ་ཐམས་ཅད་སྒོལ་དུ་གྱུར(བློ་སྦྱོང་རྨ་བྱ་དུག་75

འཇོམས་ལས།)པ་ན། །བུ་དང་བུ་མོ་རྒྱལ་སྲིད་སྦྱིན་པ་ལྟར། །ཤིན་ཏུ་འཕྲེང་བའི་འཁོར་དང་ལོངས་སྤྱོད་སོགས། །འཕངས་པ་མེད་པར་ཡོངས་སུ་གཏང་བར་བྱ། །རྒྱལ་བུ་སྙིང་སྟོབས་ཆེན་པོར་གྱུར་པ་ན། །སྟག་མོས་རང་གི་ཤ་ཡིས་གསོས་པ་ལྟར། །ཤིན་ཏུ་གཅེས་པའི་སྒྱུ་ལུས་ཕུང་པོ་འདི། །ཤ་ཟའི་ཚོགས་ལ་དགའ་བས་སྦྱིན་པར་བྱ། །རྒྱལ་པོ་བྱམས་པའི་སྟོབས་སུ་གྱུར་པ་ན། །གནོད་སྦྱིན་རང་གི་ཁྲག་གིས་གསོས་པ་ལྟར། །གཅད་པར་དཀའ་བའི་སྙིང་ཁྲག་དྲོན་མོ་འདི། །ཁྲག་འཐུང་དག་ལ་བརྩེ་བས་སྦྱིན་པར་བྱ། །ཚོང་དཔོན་ཁྱེའུ་ཆུ་འབེབས་གྱུར་པ་ན། །བདེ་གཤེགས་མཚན་བརྗོད་ཉ་རྣམས་དྲངས་པ་ལྟར། །ཆོས་ཀྱི་འཕོངས་པའི་སྐྱེ་བོ་ཐམས་ཅད་ལ། །དམ་པའི་ཆོས་ཀྱི་སྦྱིན་པ་སྦྱིན་པར་བྱ། །རྒྱལ་བུ་དགེ་དོན་ཆེན་པོར་གྱུར་པའི་ཚེ། །ངན་ངོན་ལོག་སྒྲུབ་ཐུགས་རྗེས་བཟོད་པ་ལྟར། །འཁོར་གྱི་ལོག་སྒྲུབ་གཤིས་ངན་འཁྲུག་པ་ལ། །སྙིང་རྗེ་ཆེན་པོས་ལྷག་པར་བརྩེ་བར་བྱ། །བྱང་ཆུབ་སེམས་དཔའ་—སྤྲེའུར་གྱུར་པ་ན། །སྡིག་ཅན་ཁྲོན་པའི་གནས་ནས་དྲངས་པ་ལྟར། །ངན་པ་དག་ལ་ཕན་བཏགས་མི་ཤེས་ཀྱང་། །བཟང་ལན་མི་འདོད་སྙིང་རྗེས་དྲངས་པར་བྱ། །འདིས་མཚོན་དུས་གསུམ་བསགས་པའི་དགེ་ཚོགས་རྣམས། །བྱང་ཆུབ་སེམས་མཆོག་འབྱོངས་པའི་རྒྱུ་རུ་བསྔོ། །དེང་ནས་བཟུང་སྟེ་བྱང་ཆུབ་མ་ཐོབ་76

བར། །བྱང་ཆུབ་སེམས་དང་ནམ་ཡང་མི་འབྲལ་ཤོག །ཅེས་ཚིག་གི་རྗེས་སུ་དོན་འབྲང་བ་བྱས། བློ་ཡང་ཡང་སྦྱངས་ན། སྐབས་ཤིག་བྱམས་སྙིང་རྗེ་བྱང་ཆུབ་ཀྱི་སེམས་རིན་པོ་ཆེ་རྣམས་ངམ་་་་་་ངམ་ཤུགས་ཀྱིས་འབྱོངས་པར་འགྱུར་རོ། །ཞེས་སྨྲས་པའོ། །ཡང་དད་བརྩོན་སྙིང་རྗེ་དང་ལྡན་པའི་སློབ་བུ་སྦྱིན་པ་་་་་་་་་་སངས་རྒྱས་ཀྱིས་རྩམ་པ་དོ་པོ་གཅིག་དང་ལྷ་རྫས་བཅས་ཕུལ་་་་་་ནས་གདམས་པ་དགོས་ཞེས་ཞུ་དོན་ཕུལ་བ། མཉམ་མེད་ཐུབ་དབང་རྣམ་ཐར་ལྟར། །དང་པོ་བྱང་ཆུབ་ཐུགས་བསྐྱེད་ནས། །བར་དུ་བསྐལ་མང་ཚོགས་གཉིས་བསགས། །ཐ་མ་རྫོགས་པའི་སངས་རྒྱས་ཐོབ། །ད་ལྟ་བདག་སོགས་གཙུག་གི་རྒྱན། །ཁྱེད་ལ་གུས་པས་ཞུ་དོན་ནི། །ཆོས་མེད་དཀོར་ཟན་སེར་གཟུགས་བདག །དང་པོ་མ་རིག་དབང་དུ་སོང་། །བར་དུ་ཉོན་མོངས་དུག་ལྔ་ལངས། །ཐ་མ་ལས་ངན་སྣ་ཚོགས་བསགས། །ད་ལྟ་ཆོས་མེད་ལུས་སུ་སྐྱེས། །ད་ནི་བླ་མ་རིན་པོ་ཆེ། །ཁྱེད་ལ་བརྟེན་ནས་ལྷ་ཆོས་ཞིག །བྱེད་སྙམ་ཞབས་པད་དྲུང་དུ་འོང་། །རྫོགས་པའི་སངས་རྒྱས་ཐོབ་པའི་ཐབས། །ཟབ་རྒྱས་གདམས་པ་སྩལ་དུ་གསོལ། །དེང་ནས་བཟུང་སྟེ་བྱང་ཆུབ་བར། །ཁྱེད་ཀྱིས་རྗེས་སུ་འཛིན་པར་ཞུ། །ཁྱེད་ཀྱི་ཐུགས་རྗེ་ལ་བརྟེན་ནས། །ལྷ་ཆོས་བྱས་ནས་འཚང་རྒྱ་ཤོག །ཅེས་ཕུལ་བའི་ལན་དུ་གདམས་པ་འདི་ཉིད་77

བསྟན་ཏེ། འོ་སྔོན་བདག་ཅག་གི་སྟོན་པ་ཐུགས་རྗེ་ཅན་གྱིས།དང་པོ་བྱང་ཆུབ་མཆོག་ཏུ་ཐུགས་བསྐྱེད། བར་དུ་བསྐལ་ཆེན་གྲངས་མེད་གསུམ་དུ་ཚོགས་བསགས། མཐའ་མ་མྱུར་དུ་མངོན་པར་རྫོགས་པར་སངས་རྒྱས་པ་ཡིན་པས། དེ་བཞིན་དུ་འོ་སྐོལ་རྣམས་ཀྱིས་ཀྱང་སེམས་བསྐྱེད་པ་འདི་གལ་ཆེ། དེ་ཇི་ལྟར་བསྐྱེད་ན་བླ་མའི་དྲུང་ངམ། སྐུ་གསུང་ཐུགས་རྟེན་གྱི་མདུན་ནམ། ཡང་ན་རང་གི་མདུན་གྱི་ནམ་མཁར་འཇའ་དང་འོད་ཀྱི་ཀློང་ན་བླ་མ་ཐུབ་པའི་དབང་པོ་སོགས་ཚོགས་ཤིང་རྣམས་ཁྲ་ལམ་མེར་་་་་་་་་་་བཞུགས་ཡོད་པར་མོས་ནས། དེ་ལ་ཡན་ལག་བདུན་པ་མཎྜལ་ཕུལ། སྐྱབས་འགྲོ་བྱ། དེ་ནས་སེམས་བསྐྱེད་དངོས་ལ་མ་གྱུར་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཕར་ཕྱིན་དྲུག་སོགས་རྒྱལ་སྲས་ཀྱི་སྤྱོད་པ་རྣམས་ལ་བསླབ་པར་བྱ་སྙམ་དུ། སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། །ཇི་ལྟར་སྔོན་གྱེ་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང་། །བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་བསླབ་པ་ལྟར། །བདག་ཀྱང་འགྲོ་ལ་ཕན་དོན་དུ། །བྱང་ཆུབ་སེམས་ནི་བསྐྱེད་བགྱི་ཞིང་། །བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་བསླབ་པར་བགྱི། །ཞེས་ལན་གསུམ་བརྗོད་པར་བྱ།78 ་

དེ་ནས། དེང་དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ད་ནི་བདག་གིས་ཅི་ནས་ཀྱང་། །རིགས་དང་མཐུན་པའི་ལས་བརྩམས་ཏེ། །སྐྱོན་མེད་བཙུན་པའི་རིགས་འདི་ལ། །རྙོག་པར་མི་འགྱུར་དེ་ལྟར་བྱ། །ཞེས་སྤྲོ་བ་བསྐྱེད། དེ་ནས་སེམས་བསྐྱེད་དེ་ཉམས་པའི་རྒྱུ་ནག་པོའི་ཆོས་བཞི་སྤང་བ་ནི། བླ་མ་མཁན་སློབ་སོགས་ལ་ཛུན་སྨྲས་ནས་དབུ་སྐོར་བ་དང་གཅིག གཞན་དགེ་བ་བྱེད་པ་ལ་འགྱོད་པ་བསྐྱེད་པ་དང་གཉིས།བྱང་ཆུབ་སེམས་དཔའ་ལ་ཞེ་སྡང་གིས་མི་སྙན་པ་སྨྲས་པ་དང་་་་་གསུམ། ལྷག་བསམ་མ་ཡིན་པར་གཡོ་སྒྱུ་བྱེད་པ་དང་བཞི་ཡིན།སེམས་བསྐྱེད་འཕེལ་བའི་རྒྱུ་དཀར་པོའི་ཆོས་བཞི་ལ་བསླབ་པ་ནི། སེམས་ཅན་སུ་ལ་ཡང་ཐ་ན་ཀུ་རེ་བཞད་གད་ཀྱི་ཕྱིར་ཡང་ཛུན་མི་སྨྲས་པ་དང་གཅིག གཡོ་རྒྱུ་མེད་པར་དྲང་པོར་བྱེད་པ་དང་གཉིས། བྱང་ཆུབ་སེམས་དཔའ་རྣམས་ཀྱི་བསྔགས་པ་བརྗོད་པ་དང་གསུམ། རང་ལ་ལྟོས་པའི་གདུལ་བྱ་རྣམས་ཉི་ཚེ་བའི་ཐེག་པ་ལ་མི་སྦྱོར་བར་རྫོགས་པའི་བྱང་ཆུབ་འཛིན་དུ་་་་་་་་་བཅུག་པ་དང་བཞི་ཡིན། གཞན་ཡང་སེམས་བསྐྱེད་འཕེལ་བའི་ཕྱིར་དུ་དཀོན་མཆོག་མཆོད་པ་ལ་སོགས་པའི་ཚོགས་གཉིས་་་་་་་་བསོགས་པ་ལ་བརྩོན་པར་བྱའོ།།79

སྨྲས་པ། དྲིན་ཅན་བླ་མ་རྣམས་ལ་གསོལ་བ་འདེབས། །བྱང་ཆུབ་སེམས་མཆོག་འབྱོངས་པར་བྱིན་གྱིས་རློབས། །སྟོན་པ་སངས་རྒྱས་དང་པོ་ཐུགས་བསྐྱེད་བཞིན། །རང་ཡང་སྨོན་འཇུག་སེམས་བསྐྱེད་བྱེད་པ་ལ། །བླ་མ་རྟེན་གྱི་དྲུང་ངམ་རང་ག་ཡང་། །མདུན་གྱི་ནམ་མཁར་ཚོགས་ཤིང་གསལ་བར་བསྒོམས། །ཡན་ལག་བདུན་པ་མཎྜལ་སྐྱབས་འགྲོ་བྱ། །ཕྱོགས་བཅུའི་ཞིང་ན་བཞུགས་པའི་སངས་རྒྱས་དང་། །བྱང་ཆུབ་སེམས་དཔའ་བདག་ལ་དགོངས་སུ་གསོལ། །བདེ་གཤེགས་རྣམས་ཀྱིས་བྱང་ཆུབ་ཐུགས་བསྐྱེད་ནས། །བྱང་སེམས་བསླབ་བྱ་རིམ་བཞིན་བསླབ་པ་ལྟར། །བདག་ཀྱང་བྱང་ཆུབ་མཆོག་ཏུ་སེམས་བསྐྱེད་ནས། །བྱང་སེམས་བསླབ་བྱ་རིམ་བཞིན་བསླབ་པར་བགྱི། །ཚེ་སྔོན་བསོད་ནམས་བསགས་པའི་འབྲས་བུ་ཡིས། །ཚེ་འདིར་དལ་འབྱོར་མི་ལུས་རིན་ཆེན་ཐོབ། །དེ་རིང་སྟོན་པ་སངས་རྒྱས་རིགས་སུ་སྐྱེས། །རྫོགས་པའི་སངས་རྒྱས་སྲས་སུ་ད་གྱུར་ཏོ། །ད་ནི་བདག་གིས་རིགས་མཐུན་ལས་བརྩམས་ཏེ། །སྐྱོན་མེད་བཙུན་པའི་རིགས་ལ་གནས་པར་བྱ། །རྫུན་གྱིས་བླ་མ་མཁན་སློབ་དབུ་བསྐོར་ཞིང་། །དགེ་བ་བྱེད་ལ་འགྱོད་སེམས་བསྐྱེད་པ་དང་། །བྱང་ཆུབ་སེམས་དཔར་ཁྲོས་ནས་མི་སྙན་སྤྲས། །ལྷག་བསམ་མ་ཡིན་གཡོ་སྒྱུ་བྱེད་པ་སྟེ། །སེམས་བསྐྱེད་ཉམས་པའི་ནག་པོའི་ཆོས་བཞི་སྤང་། །ཀུ་རེ་ཕྱིར་80

ཡང་ཛུན་གྱི་ཚིག་མི་སྨྲ། །གཡོ་སྒྱུ་མེད་པར་དྲང་པོ་བྱེད་པ་དང་། །བྱང་ཆུབ་སེམས་དཔའ་རྣམས་ཀྱི་ཡོན་ཏན་བརྗོད། །གདུལ་བྱ་ཐེག་ཆེན་ཆོས་སྒོར་འཇུག་པ་སྟེ། །སེམས་བསྐྱེད་འཕེལ་བའི་དཀར་པོའི་ཆོས་བཞི་བསླབ། །གཞན་ཡང་སེམས་བསྐྱེད་གོང་དུ་འཕེལ་བའི་ཕྱིར། །ཚོགས་གཉིས་བསགས་པ་ལ་ཡང་བརྩོན་པར་བྱ། །དཔལ་ལྡན་རྩ་བའི་བླ་མ་རིན་པོ་ཆེ། །བྱང་ཆུབ་སེམས་མཆོག་འབྱོངས་པར་བྱེན་གྱིས་རློབས། །འདིས་མཚོན་དུས་གསུམ་བསགས་པའི་དགེ་བ་རྣམས། །སེམས་བསྐྱེད་གོང་དུ་འཕེལ་བའི་རྒྱུ་རུ་བསྔོ། །དེང་ནས་བཟུང་སྟེ་ཚེ་རབས་ཐམས་ཅད་དུ། །བྱང་ཆུབ་སེམས་དང་ནམ་ཡང་མི་འབྲལ་ཤོག །ཅེས་སེམས་བསྐྱེད་ཡང་ཡང་བྱའོ། །ཞེས་སྨྲས་པའོ། །ཡང་བླ་མ་ལ་མོས་གུས། མཆེད་གྲོགས་ལ་བརྩེ་གདུངས།སེམས་ཅན་ལ་སྙིང་རྗེ་ཆེ་བའི་སྐལ་ལྡན་གྱི་སློབ་མ་བློ་བཟང་དགེ་ལེགས་ཀྱིས། ཉིན་གཅིག་མཁོ་བའི་ཡོ་བྱད་མང་པོ་ཕུལ་ནས།རབ་ཏུ་གུས་པས་ཕྱག་དང་བཅས་རང་གི་འདོད་པའི་ཆོས་ཀྱི་ཞུ་དོན་ཚིགས་སུ་བཅད་ནས་ཕུལ་བ། བྱང་ཆུབ་མཆོག་ཏུ་ཐུགས་བསྐྱེད་ནས། །བདག་ལས་གཞན་གཅེས་བྱང་སེམས་ཀྱིས། །གང་ཡོད་ཆགས་མེད་སྦྱིན་པར་གཏོང་། །མིག་གི་འབྲས་བཞིན་ཚུལ་ཁྲིམས་བསྲུང་། །སྲོག་ལ་བབས་ཀྱང་བཟོད་པ་བསྒོམས། །དགེ་81

ཚོགས་འགྲོ་བའི་དོན་ལ་བརྩོན། །གཡོ་མེད་ཏིང་འཛིན་ངང་ལ་བཞུགས། །ཇི་ལྟ་ཇི་སྙེད་ཆོས་ཀུན་མཁྱེན། །ཐབས་མཁས་བསྡུ་བཞིའི་གཞན་དོན་མཛད། །རང་གཞན་དོན་གཉིས་མཐར་ཕྱིན་པའི། །མཚན་ལྡན་བླ་མ་རིན་པོ་ཆེའི། །ཞབས་ལ་ཕྱག་འཚལ་མཆོད་པ་འབུལ། །བརྩེ་བ་ཆེན་པོས་བདག་ལ་དགོངས། །བློ་གྲོས་ངན་པའི་སློབ་བུ་ངས། །སྨོན་འཇུག་བྱང་ཆུབ་སེམས་བསྐྱེད་་ཀྱང་། །རང་གི་དོན་དུ་ཚོགས་གཉིས་བསགས། །རང་རྒྱུད་སྨིན་པར་བྱེད་ཚུལ་དང་། །གཞན་གྱི་དོན་དུ་བསྡུ་བཞི་བསླབ། །གཞན་རྒྱུད་སྨིན་པར་བྱ་བའི་ཚུལ། །སྔོན་ཆད་ཡང་ཡང་ཐོས་ན་ཡང་། །ད་དུང་ཆེན་པོ་མི་ཤེས་གདའ། །ཐེག་ཆེན་བྱང་ཆུབ་སེམས་དཔའ་ཡིས། །རང་དོན་ཇི་ལྟར་བསྒྲུབ་ཚུལ་དང་། །གཞན་དོན་ཇི་ལྟར་བྱ་དགོས་ཚུལ། །པཎ་ཆེན་ཐམས་ཅད་མཁྱེན་པ་སོགས། །དམ་པ་གོང་མའི་གསུང་བཞིན་དུ། །ཉུང་འདུས་གསལ་བར་བསྟན་དུ་གསོལ། །དེང་ནས་བཟུང་སྟེ་ཚེ་རབས་ཀུན། །ཁྱོད་མཉེས་འབའ་ཞིག་སྒྲུབ་པ་དང་། །ཁྱོད་ཀྱི་གསུང་བཞིན་ཟབ་རྒྱས་ཆོས། །སྦྱད་ནས་མྱུར་དུ་འཚང་རྒྱ་ཤོག །ཅེས་ཕུལ་བའི་ལན་དུ། འོ་དང་པོ་བྱང་ཆུབ་མཆོག་ཏུ་ཐུགས་བསྐྱེད་ནས། རང་རྒྱུད་སྨིན་བྱེད་ཕྱིན་དྲུག་གི དང་པོ་སྦྱིན་པའི་ཉམས་ལེན་ནི། རྙེད་བཀུར་དང་གྲགས་པ་སོགས་ལ་མི་བལྟ་བར་ཆོས་ཀྱི་ཕོངས་པའི་སེམས་ཅན་82

རྣམས་ལ་དམ་པའི་ཆོས་ཅི་ནུས་སུ་སྟོན་པར་བྱེད་པའི་ཆོས་ཀྱི་་་་་སྦྱིན་པ་དང་། མི་དང་མི་མ་ཡིན་དང་འབྱུང་པོས་གནོད་པའི་སེམས་ཅན་རྣམས་འཇིགས་པ་དེ་དག་ལས་སྐྱོབས་པར་བྱེད་པ་མི་འཇིགས་པའི་སྦྱིན་པ་དང་། དབུལ་ཞིང་འཕོངས་པའི་སེམས་ཅན་རྣམས་ལ་ལས་དང་རྣམ་སྨིན་ལ་རེ་བ་མེད་པར་སེར་སྣ་སྤང་སྟེ། ཇི་ལྟར་འོས་པའི་ཡོ་བྱད་གཏོང་བར་བྱེད་པ་ཟང་ཟིང་གི་སྦྱིན་པ་སྟེ། སྦྱིན་པ་རྣམ་པ་གསུམ་གྱི་ཉམས་ལེན་ལ་ཚུལ་བཞིན་དུ་བསླབ་པར་བྱའོ། །གཉིས་པ་ཚུལ་ཁྲིམས་ཀྱི་ཉམས་ལེན་ནི། མི་དགེ་བ་བཅུ་ལ་སོགས་ཇི་ལྟར་ཁས་བླངས་པའི་སྡོམ་པ་དང་་་་་་་་་འགལ་བའི་ཉེས་སྤྱོད་རྣམས་སྤངས་ནས། སྦྱིན་སོགས་ཕར་ཕྱིན་དྲུག་དང་ཚུལ་ཁྲིམས་ལ་སོགས་པའི་དགེ་བ་རྣམ་པར་དག་པ་་་་་་རང་རྒྱུད་ལ་མ་སྐྱེས་པ་བསྐྱེད། སྐྱེས་པ་རྣམས་གོང་འཕེལ་བྱས་ཏེ།སེམས་ཅན་ཐམས་ཅད་ཀྱང་ཚུལ་ཁྲིམས་ལ་སོགས་པའི་་དགེ་བ་རྣམ་པར་དག་པ་ལ་སྦྱར་ནས་སྨིན་གྲོལ་གྱི་ལམ་ལ་འགོད་པར་་་་་བྱའོ། །གསུམ་པ་བཟོད་པའི་ཉམས་ལེན་ནི། སེམས་ཅན་ཐམས་ཅད་དགྲར་ལངས་ཀྱང་ཁྲོ་བའི་སེམས་སྐད་ཅིག་ཀྱང་མི་བསྐྱེད་་་་པར་གནོད་ལན་དུ་ཕན་པ་བསྒྲུབ་སྟེ། རང་གཞན་གྱི་རྒྱུད་ལ་བཟོད་པའི་ཕར་ཕྱིན་ལ་སོགས་པའི་སངས་རྒྱས་ཀྱི་ཆོས་རྣམས་་་་ཡོངས་སུ་རྫོགས་པར་བྱའོ། །གཞན་ཡང་ཟས་ནོར་དང་། གནས་83

མལ་སོགས་ཀྱིས་ཕོངས་པ་དང་།ན་ཚ་སོགས་མི་འདོད་པའི་སྡུག་བསྔལ་ཐོག་ཏུ་བབས་པའི་ཚེ་སྡུག་བསྔལ་འདི་ལྟར་མྱོང་བ་སྔར་ལས་ངན་བསགས་པའི་འབྲས་བུ་ཡིན། འདི་ལ་བརྟེན་ནས་ལས་ངན་མང་པོ་དག་འགྲོ་བས་མི་འདོད་རྒྱུ་མི་འདུག་ཅིང་། ཁྱད་པར་ཆོས་ཕྱིར་སྡུག་བསྔལ་བྱུང་བ་ལ་བཟོད་བསྲན་བསྐྱེད་པ་ལ་བརྟེན་ནས། ཐམས་ཅད་མཁྱེན་པའི་ལམ་ལ་ཉེ་བར་འགྱུར་བས།སྡུག་བསྔལ་འདི་དག་དང་དུ་བླངས་ཏེ་རང་གཞན་གྱི་འཁོར་བ་དང་ངན་སོང་གི་རྒྱུན་བཅད་པར་བྱའོ། །གཞན་ཡང་དཀར་ནག་གི་ལས་ཀྱི་རྣམ་པར་སྨིན་པ་དང་། དཀོན་མཆོག་གསུམ་གྱི་བྱིན་རླབས་དང་། སངས་རྒྱས་དང་བྱང་ཆུབ་སེམས་དཔའ་བདག་ཉིད་ཆེན་པོ་རྣམས་ཀྱི་མཐུ་བསམ་གྱིས་མི་ཁྱབ་པ་དང་། བླ་ན་མེད་པའི་བྱང་ཆུབ་དང་གསུང་རབ་ཡན་ལག་བཅུ་གཉིས་དང་།བྱང་ཆུབ་སེམས་དཔའི་བསླབ་པའི་གནས་རྣམས་ལ་མོས་པ་་་་་་་་བསྐྱེད་ན་འབྲས་བུ་ཆེ་བས། དེ་ལ་མོས་པར་བྱས་ནས་བླ་ན་མེད་པའི་བྱང་ཆུབ་ཐོབ་པའི་ཕྱིར་དུ། གསུང་རབ་ཡན་ལག་བཅུ་གཉིས་ཀྱི་བརྗོད་བྱའི་དོན་བྱང་ཆུབ་སེམས་དཔའི་བསླབ་པའི་་་་་གནས་རྣམས་ལ་ཚུལ་བཞིན་དུ་བསླབ་པར་བྱའོ། །བཞི་པ་བརྩོན་འགྲུས་ཀྱི་ཉམས་ལེན་ནི། མཚན་དཔེ་ལ་སོགས་པའི་སངས་རྒྱས་ཀྱི་ཆོས་དང་། སྦྱིན་པ་ལ་སོགས་པ་བྱང་ཆུབ་སེམས་དཔའི་ཆོས་84

རེ་རེ་བསྒྲུབ་པའི་ཕྱིར། བསྐལ་པ་འབུམ་ཕྲག་རེ་རེར་མནར་མེད་དུ་གནས་ནས་སངས་རྒྱས་ཀྱི་གོ་འཕང་སྒྲུབ་དགོས་ནའང་།བརྩོན་པ་མི་འདོར་ཞིང་སྤྲོ་བ་བསྐྱེད་ནས། ཟབ་པ་དང་རྒྱ་ཆེ་བའི་ཆོས་རང་རྒྱུད་ལ་བསྡུད་པར་བྱེད་པ་དང་། གཞན་ཡང་དགེ་བའི་ལམ་ལ་བཀོད་ནས་བླ་ན་མེད་པའི་བྱང་ཆུབ་ཐོབ་པར་་་་་་་་་བྱའོ། །ལྔ་པ་བསམ་གཏན་གྱི་ཉམས་ལེན་ནི། ངོ་བོའི་སྒོ་ནས་འཇིག་རྟེན་དང་འཇིག་རྟེན་ལས་འདས་པའི་བསམ་གཏན།ཕྱོགས་ཀྱི་སྒོ་ནས་ཞི་གནས་དང་ལྷག་མཐོང་དང་། དེ་གཉིས་ཟུང་དུ་འབྲེལ་བའི་བསམ་གཏན། བྱེད་ལས་ཀྱི་སྒོ་ནས་ཚེ་འདིར་ལུས་སེམས་བདེ་བར་གནས་པའི་བསམ་གཏན། ཡོན་ཏན་གྱི་རྟེན་བྱེད་པའི་བསམ་གཏན། སེམས་ཅན་གྱི་དོན་བྱེད་པའི་བསམ་གཏན་རྣམ་པ་ཐམས་ཅད་ལ་བསླབ་པར་བྱའོ། །དྲུག་པ་ཤེས་རབ་ཀྱི་ཉམས་ལེན་ནི། གནས་ལུགས་རིག་པ་དོན་དམ་རྟོགས་པའི་ཤེས་རབ། གནས་ལྔ་རིག་པ་ཀུན་རྫོབ་རྟོགས་པའི་ཤེས་རབ།སེམས་ཅན་ཐམས་ཅད་ཀྱི་དོན་བྱ་ཚུལ་རྟོགས་པའི་ཤེས་རབ་སྟེ་རྣམ་པ་ཐམས་ཅད་པ་ལ་བསྨབ་པར་བྱའོ། །གཞན་རྒྱུད་སྨིན་བྱེད་བསྡུ་བཞི་ནི། སེམས་ཅན་ཐམས་ཅད་སྦྱིན་པས་འཁོར་དུ་བསྡུས་ཏེ། ཚར་བཅད་རྗེས་འཛིན་གྱི་སྒོ་ནས་ཆོས་སྟོན་པས་སྙན་པར་སྨྲས་པ་དང་། ཆོས་བསྟན་པའི་དོན་ཉམས་སུ་ལེན་དུ་འཇུག་པས་85

དོན་སྤྱོད་པ་དང་། གཞན་ལ་བསྟན་པ་ལྟར་རང་གིས་ཀྱང་ཉམས་སུ་ལེན་པས་དོན་མཐུན་པ་སྟེ། གཞན་དོན་བྱེད་པའི་ཐབས་བཟང་པོ་འདི་ལ་བརྟེན་ནས། སེམས་ཅན་ཐམས་ཅད་སྨིན་གྲོལ་གྱི་ལམ་ལ་འགོད་པར་བྱའོ། །སྨྲས་པ། དྲིན་ཅན་བླ་མ་རྣམས་ལ་གསོལ་བ་འདེབས། །རང་གཞན་སྨིན་ཞིང་གྲོལ་བར་བྱེན་གྱིས་རློབས། །འགྲོ་ཀུན་དོན་དུ་སངས་རྒྱས་ཐོབ་པའི་ཕྱིར། །རྙེད་བཀུར་གྲགས་པ་སོགས་ལ་མི་བལྟ་བར། །ཆོས་ཀྱིས་ཕོངས་པ་རྣམས་ལ་ཆོས་སྦྱིན་དང་། །འཇིགས་པས་ཉེན་ལ་མི་འཇིགས་སྦྱིན་པ་དང་། །ནོར་གྱིས་དབུལ་ལ་ཟང་ཟིང་སྦྱིན་པར་བྱ། །ཉེས་སྤྱོད་ཐམས་ཅད་སྡོམ་པའི་ཚུལ་ཁྲིམས་དང་། །དགེ་བའི་ཆོས་རྣམས་བསྡུད་པའི་ཚུལ་ཁྲིམས་དང་། །སེམས་ཅན་དོན་བྱེད་ཚུལ་ཁྲིམས་རྣམས་ལ་བསླབ། །གནོད་པ་བྱེད་ལ་ཁྲོ་མེད་བཟོད་པ་དང་། །ཆོས་ཕྱིར་སྡུག་བསྔལ་དང་ལེན་བཟོད་པ་དང་། །ཆོས་ལ་ངེས་སེམས་བཟོད་པ་རྣམས་ལ་བསླབ། །ཡུན་རིང་གོ་ཆ་ཆེན་པོའི་བརྩོན་འགྲུས་དང་། །དགེ་བའི་ཆོས་རྣམས་བསྡུད་པའི་བརྩོན་འགྲུས་དང་། །སེམས་ཅན་དོན་བྱེད་བརྩོན་འགྲུས་རྣམས་ལ་བསླརཱ། །འཇིག་རྟེན་འཇིག་རྟེན་ལས་འདས་བསམ་གཏན་དང་། །ཞི་གནས་ལྷག་མཐོང་ཟུང་འབྲེལ་བསམ་གཏན་དང་། །ལུས་སེམས་བདེ་བའི་བསམ་གཏན་86

རྣམས་ལ་བསླབ། །གནས་ལུགས་རིག་པ་དོན་དམ་ཤེས་རབ་དང་། །གནས་ལྔ་རིག་པ་ཀུན་རྫོབ་ཤེས་རབ་དང་། །འགྲོ་དོན་ཤེས་པའི་ཤེས་རབ་རྣམས་ལ་བསླབ། །གདུལ་བྱར་མཁོ་བ་སྦྱིན་ནས་འཁོར་དུ་བསྡུ། །འདུས་ཚེ་དམ་པའི་ཆོས་ཀྱིས་སྙན་པར་སྨྲས། །སྨྲས་པའི་དོན་བཞིན་དེ་ལ་སྤྱོད་དུ་འཇུག །དོན་དེར་མཐུན་པའི་ཉམས་ལེན་རང་ཡང་བྱ། །གཞན་དོན་བྱེད་པའི་ཐབས་བཟང་བསྡུ་བཞིའི་སྒོས། །འགྲོ་ཀུན་སྨིན་གྲོལ་ལམ་ལ་འགོད་པར་བྱ། །དཔལ་ལྡན་རྩ་བའི་བླ་མ་རིན་པོ་ཆེ། །བདག་གིས་དེ་ལྟར་ནུས་པར་བྱིན་གྱིས་རློབས། །འདིས་མཚོན་དུས་གསུམ་བསགས་པའི་དགེ་བའི་ཚོགས། །རང་གཞན་དོན་གཉིས་འགྲུབ་པའི་རྒྱུ་རུ་བསྔོ། །དེང་ནས་བཟུང་སྟེ་ཚེ་རབས་ཐམས་ཅད་དུ། །ཕ་རོལ་ཕྱིན་དྲུག་བསྡུ་བཞིར་སློབ་གྱུར་ཅིག །ཅེས་ཚིག་རྗེས་སུ་དོན་འབྲང་བ་བྱས། ཤར་བསྒོམས་བྱས་ན་ནམ་ཞིག་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་ཞུམ་པ་མེད་པར་སློབ་ནུས་པར་འགྱུར་རོ། །ཞེས་སྨྲས་པའོ། །ཡང་དད་གཏོང་བློ་གྲོས་དང་ལྡན་པའི་སློབ་བུ་མཁས་གྲུབ་ཀྱིས་དངུལ་དང་ལུག་སོགས་ནོར་རྫས་མང་པོ་ཕུལ་ནས། བདག་རྒན་པོ་འཆི་ལ་ཉེ་བ་ལ། ངེས་པར་སངས་རྒྱས་ཐོབ་པའི་གདམས་པ་ཟབ་མོ་ཞིག་གནང་དགོས་ཞེས་ཞུ་དོན་ཚིགས་སུ་བཅད་ནས་87

ཕུལ་བ། ལེགས་ཚོགས་ཀུན་གྱི་རྩ་བ་ཟླ་མེད་ཅིང་། །ལེགས་ལམ་མ་ལུས་འབྱུང་བའི་སྒོ་གཅིག་པུ། །ལེགས་གནས་སྐུ་བཞི་དམ་པའི་ཞིང་ཁམས་སུ། །ལེགས་པར་འཁྲིད་མཛད་བླ་མའི་ཞབས་པད་ལ། །སྒོ་གསུམ་གུས་པའི་སྒོ་ནས་ཕྱག་འཚལ་ལོ། །ཚེ་དང་བསྒྲུབ་པ་སྙོམ་པའི་མཆོད་པ་འབུལ། །སྔོན་ཆད་ཚེ་འདིའི་དབང་སོང་མཐོ་ལ་ལོ་བཤགས། །ཕྱི་ནང་གསང་བའི་མཛད་པར་རྗེས་ཡི་རང་། །བདག་སོགས་འགྲོ་ལ་ཆོས་འཁོར་བསྐོར་བར་བསྐུལ། །མྱ་ངན་མི་འདའ་བཞུགས་པར་གསོལ་བ་འདེབས། །དགེ་ཚོགས་བླ་མའི་བཞེད་དོན་འགྲུབ་ཕྱིར་བསྔོ། །དེ་མཐུས་སྐུ་ཚེ་མཛད་འཕྲིན་རྒྱས་པར་ཤོག །དཔལ་ལྡན་རྩ་བའི་བླ་མ་རིན་པོ་ཆེ། །མི་རྒན་བདག་ལ་སངས་རྒྱས་ཐོབ་པའི་ཐབས། །རྒྱལ་བའི་གསུང་རབ་ཀུན་གྱི་གནད་འདུས་པའི། །ཚེགས་ཆུང་དོན་ཆེའི་གདམས་པ་བསྟན་དུ་གསོལ། །རྣམ་དག་བླ་མ་མཆོག་གི་ཐུགས་རྗེ་ཡིས། །རྣམ་མང་ཚེ་འདིའི་བྱ་བས་མི་གཡེང་བར། །རྣམ་དཀར་ཐོས་བསམ་བསྒོམ་པའི་གྲུར་ཞུགས་ནས། །རྣམ་གྲོལ་ནོར་བུའི་གླིང་དུ་ཕྱིན་པར་ཤོག །ཅེས་ཕུལ་བའི་ལན་དུ། འོ་ངེས་པར་སངས་རྒྱས་ཀྱི་གོ་འཕང་ཐོབ་པའི་ཕྱིར་ཆོས་རྣམ་པར་དག་པ་ཞིག་བྱེད་ན།བོད་ཀྱི་བླ་མ་དགེ་བའི་བཤེས་གཉེན་ཆེན་པོ་གླང་རི་ཐང་བ། རྡོ་རྗེ་སེངྒེ་སངས་རྒྱས་སྣང་བ་མཐའ་ཡས་ཀྱི་རྣམ་འཕྲུལ་དུ་གྲགས་88

པ་དེས། སྟོན་པ་སངས་རྒྱས་ཀྱི་གསུང་རབ་ཐམས་ཅད་ཀྱི་དོན་ཀུན་འུབ་ཀྱིས་བསྡུས་ཏེ་མཛད་པའི་སྔར་མེད་ཀྱི་གདམས་པ་་་་་་་ཡིད་བཞིན་གྱི་ནོར་བུ་ལྟ་བུའི་བློ་སྦྱོང་ཚིག་རྐང་བརྒྱད་མ་འདི་་་་་བཞིན་ཉམས་ལེན་བྱེད་པ་གལ་ཆེ། དེ་ཡང་རང་གི་ཚེ་སྔོན་དྲིན་ཅན་གྱི་ཕ་མར་གྱུར་པའི་སེམས་ཅན་ཐམས་ཅད་ཕར་ཞོག དེའི་ནང་ནས་ཐ་ན་ངན་སློང་གཅིག་ཙམ་ལ། བསམ་པ་བྱང་ཆུབ་སེམས་ཀྱིས་ཀུན་ནས་བསླངས་ཏེ། ཟས་གོས་སོགས་སྦྱིན་པ་སྣ་རེ་ཙམ་བཏང་བའི་བསོད་ནམས་ཀྱིས་ཚེ་འདིར་ཡང་བདེ་སྐྱིད་སྙན་གསུམ་འཛོམ་ཞིང་། ཕྱི་མར་ཕྱུག་པོ་འབྱོར་ལྡན་གྱི་བུ་རུ་སྐྱེས་ནས་གནས་སྐབས་སུ་ལྷ་མིའི་བདེ་བ་ཚད་མེད་པ་ཐོབ་ནས་བདེ་ཞིང་། མཐར་ཐུག་སྐྱོན་ཀུན་ཟད་ཡོན་ཏན་ཀུན་དང་ལྡན་པའི་རྫོགས་པའི་སངས་རྒྱས་ཀྱི་གོ་འཕང་ཐོབ་ལ། ཡང་དགྲ་ལ་སོགས་གཞན་གྱི་གནོད་པ་བྱེད་པ་ལ། བཟོད་པ་ལན་རེ་ཙམ་བསྒོམ་རྒྱུའི་སྐལ་པ་བྱུང་ན་ཡང་། དེའི་མཐུས་ཚེ་འདིར་ཡང་བསོད་ནམས་ཆེན་པོ་རྒྱས་ནས་གཞན་ཀུན་གྱིས་ཆོས་པ་བཟང་པོ་རུ་གོ་ནས་ལྷ་མི་ཡོངས་ཀྱིས་ངང་གིས་བྱམས་ཤིང་ཕྱི་མ་ཚེ་རབས་ཀུན་ཏུ་་་་་་་་་གཟུགས་བྱད་མཇེས་ཤིང་འཁོར་གདུལ་བྱ་མ།ང་པོ་འདུས་ནས་་་་་བཀུར་ཞིང་། མཐར་ཐུག་མཚན་དཔེས་བརྒྱན་པའི་སྐུ་ཐོབ་ནས་འགྲོ་བ་ཡོངས་ཀྱི་གཙུག་གི་རྒྱན་དུ་འགྱུར་རོ། །དེས་ན་སེམས་89

ཅན་རེ་རེ་ལ་ཡང་བརྟེན་ནས་རང་གི་འཕྲལ་ཕུག་གི་འདོད་དོན་ཐམས་ཅད་འགྲུབ་ན་སེམས་ཅན་ཐམས་ཅད་ཀྱིས་སྨོས་ཅི་དགོས།དེས་ན་མ་གྱུར་སེམས་ཅན་རང་ལ་འཕྲལ་ཕུག་གང་དུ་ཕན་པའི་ཡོན་ཏན་ཐམས་ཅད་འབྱུང་བའི་གནས་ཡིད་བཞིན་གྱི་ནོར་བུ་་་་ལྟར་བལྟས་ནས། གཅིག་ཀྱང་ཡལ་བར་མི་འདོར་བར་རང་གི་ཁོག་པའི་སྙིང་དང་དཔྲལ་བའི་མིག་ལྟར་རྟག་ཏུ་གཅེས་པར་་་་་་་འཛིན་པ་དང་། གྲོང་དགོན་དཔེན་གནས་སོགས་གནས་བཟང་ངན་གང་དུ་སྡོད་ཀྱང་རུང་། སྐྱ་སེར་ཕོ་མོ་ལ་སོགས་གྲོགས་སུ་དང་འགྲོགས་ཀྱང་རུང་། རང་ཉིད་གཞན་ཀུན་ལས་དམན་པར་བལྟ་ཞིང་གཞན་ཀུན་ཡོན་ཏན་ཀུན་གྱི་འབྱུང་གནས་ཡིད་བཞིན་གྱི་ནོར་ལྟར་བལྟས་ནས། མཆོག་དམན་བར་གསུམ་ཐམས་ཅད་ལ་སྙིང་ཐག་པ་ནས་མཆོད་བསྟོད་བཀུར་ནས་ལུས་ངག་ཡིད་་་་་་་གསུམ་གྱེ་སྒོ་ནས་གུས་པ་ཁྱད་པར་ཅན་བྱ་བ་དང་། འགྲོ་འཆག་ཉལ་འདུག་སོགས་སྤྱོད་ལམ་གང་གི་དུས་སུ་ཡང་། རང་རྒྱུད་ལ་རྟོགས་ཤིང་ཆགས་སྡང་སོགས་ཉོན་མོངས་པ་ཕྲ་རགས་གང་སྐྱེས་ཀྱང་སྐྱེས་མ་ཐག་མ་བཅོམས་ན། རང་གཞན་ཀུན་ཕོངས་ནས་མ་རུངས་པ་བྱེད་པས་ན། དེ་མ་ཐག་བཙན་ཐབས་སུ་གདོད་ནས་བཟློག་པར་བྱེད་པ་དང་། ཤིན་ཏུ་རང་བཞིན་ངན་པའི་སེམས་ཅན་སྡིག་པའི་ལས་ཚན་པོ་ཆེ་དང་། སྡུག་བསྔལ་དྲག་པོས་ནོན་90

པ་མཐོང་ཚེ་ཡལ་བར་མི་འདོར་བར། རིན་ཆེན་གཏེར་དང་འཕྲད་པ་ལྟར། རྙེད་པར་དཀའ་བར་བསམས་ནས་གཅེས་པར་འཛིན་པ་དང་། རང་ལ་གཞན་གྱིས་ཕྲག་དོག་གི་དབང་གིས་དོན་མེད་པར་གཤེ་སྐུར་མཚང་འབྲུ་བརྡེག་བརྡུང་སོགས་མི་རིག་པའི་ཉེས་སྐྱོན་ཆེན་པོ་བྱེད་པ་བྱུང་ན་ཡང་དག་གཙང་ཙམ་ཡང་མི་བྱ་བར། རང་ལ་ཁྱོད་རང་གིས་ཚེ་སྔོན་ལས་ངན་བསགས་པས་ལན།ད་ནི་མི་འོས་པ་ཞིག་བྱུང་བ་མིན། འོང་ངེས་ཤིག་ཐོག་ཏུ་བབས་པ་ཡིན། ད་ཕྱིན་ཆད་སྡུག་བསྔལ་འདི་དང་འདི་འདྲ་མི་འདོད་ན།དེའི་རྒྱུ་ད་ལྟ་གཏན་ནས་མ་བྱེད་བྱས་ན་ད་དུང་ཡང་འདི་བཞིན་འབྱུང་ཞེས་གྱོད་འཁོན་དང་། རྔན་ཆན་ལེ་ལན་ཐམས་ཅད་རང་ལ་བདའ་ཞིང་། གྱོང་དང་ཕམ་ཁ་ཐམས་ཅད་རང་གིས་ལེན། ཁེ་དང་རྒྱལ་ཁ་ཐམས་ཅད་ཕན་བདེ་འབྱུང་གནས་མ་གྱུར་སེམས་ཅན་དེ་དག་ལ་འཕངས་པ་མེད་པར་སྟེར་བ་དང་། རང་གིས་སྔར་གྱི་གཉེན་ཉེ་བ་གྲྭ་རོགས་གྲོགས་མཆེད་གྲྭ་བུ་སློབ་ཡོན་བདག་ཕོ་མོ་སོགས་གང་ལ་ཕན་བཏགས་པའི་ཡུལ། རེ་བ་ཆེ་བ་གང་ལ་ལ་ཞིག་གིས་ཕན་པའི་ལན་དུ་དྲིན་གཟོ་མེད་པར་མ་ཟད།ད་དུང་དེའི་ཐོག་ཏུ་ཁའི་ཟས་འཕྲོག་རྒྱབ་ཀྱི་གོས་བཤུས། ལག་གི་ནོར་ཁྱེར་བ་སོགས་ཤིན་ཏུ་མི་རིགས་པའི་གནོད་པ་ཆེན་པོ་་་་་བྱས་ན་ཡང་། རང་གི་སྦྱིན་པ་དང་བཟོད་པའི་ཕར་ཕྱིན་རྫོགས་91

པའི་རྟེན་བཀའ་དྲིན་ཆེ་བའི་དགེ་བའི་བཤེས་གཉེན་དམ་པར་་་་བལྟ་བ་དང་། མདོར་ན་དངོས་དང་བརྒྱུད་ནས། ཕན་བདེ་མ་ལུས་པ་མ་གྱུར་སེམས་ཅན་ཀུན་ལ་འབུལ་ཞིང་། སེམས་ཅན་ཐམས་ཅད་ཀྱི་གནོད་པ་དང་སྡུག་བསྔལ་ཐམས་ཅད་གསང་བའི་སྒོ་ནས་དངོས་དང་ཡིད་ཀྱིས་རང་ལ་ལེན་སྙམ་པ་དང་། དེ་དག་ཀུན་ཡང་རྙེད་མ་རྙེད་བདེ་མི་བདེ་སྙན་མི་སྙན་བསྟོད་དང་སྨད་པ་སྟེ། འཇིག་རྟེན་ཆོས་བརྒྱད་ཀྱི་རྟོག་པའི་དྲི་མས་མ་སྦགས་ཤིང་། ཆོས་ཀུན་སྒྱུ་མ་རྨི་ལམ་ལྟ་བུར་ཤེས་པའི་བློས། དངོས་པོ་གང་ལའང་ཆགས་ཞེན་མེད་པར་བསླབ་ནས། ཞེན་ཆགས་སོགས་ཉོན་མོངས་པའི་འཆིང་བས། སྔར་བཅིངས་པ་ཀུན་ལས་གྲོལ་བར་བྱ་བ་དེ་བརྒྱད་པོ་འདི་ཁོང་གི་ཐུགས་དམ་གྱི་གཙོ་བོ་་་་ཡིན་སྐད། སྐྱེས་བུ་དམ་པ་དེ་ཉིད་ཀྱིས་དེ་བརྒྱད་སྨོན་ལམ་གྱི་ཡུལ་དུ་བྱས་ཏེ་ཚིགས་སུ་བཅད་ནས་གསུངས་པ་ནི་འདི་ལྟ་སྟེ།སྨྲས་པ། བདག་ནི་སེམས་ཅན་ཐམས་ཅད་ལ། །ཡིད་བཞིན་ནོར་བུ་ལས་ལྷག་པའི། །དོན་མཆོག་བསྒྲུབ་པའི་བསམ་པ་ཡིས། །རྟག་ཏུ་གཅེས་པར་འཛིན་པར་ཤོག །གང་དུ་སུ་དང་འགྲོགས་པའི་ཚེ། །བདག་ཉིད་ཀུན་ནས་དམན་བལྟ་ཞིང་། །གཞན་ལ་བསམ་པ་ཐག་པ་ཡིས། །མཆོག་ཏུ་གུས་པར་འཛིན་པར་ཤོག །སྤྱོད་ལམ་ཀུན་ཏུ་རང་རྒྱུད་ལ། །རྟོག་ཅིང་ཉོན་མོངས་སྐྱེས་མ་92

ཐག །བདག་གཞན་མ་རུངས་བྱེད་པས་ན། །བཙན་ཐབས་གདོད་ནས་བཟློག་པར་ཤོག །རང་བཞིན་ངན་པའི་སེམས་ཅན་ནི། །སྡིག་སྡུག་དྲག་པོས་ནོན་མཐོང་ཚེ། །རིན་ཆེན་གཏེར་དང་འཕྲད་པ་ལྟར། །རྙེད་པར་དཀའ་བས་གཅེས་འཛིན་ཤོག །བདག་ལ་གཞན་གྱེས་ཕྲག་དོག་གིས། །གཤེ་སྐུར་ལ་སོགས་མི་རིག་པའི། །གྱོང་ཁ་རང་གིས་ལེན་པ་དང་། །རྒྱལ་ཁ་གཞན་ལ་འབུལ་བར་ཤོག །གང་ལ་བདག་གིས་ཕན་བཏགས་པའི། །རེ་བ་ཆེ་བ་གང་ཞིག་གིས། །ཤིན་ཏུ་མི་རིག་གནོད་བྱས་ནའང་། །བཤེས་གཉེན་དམ་པར་བལྟ་བར་ཤོག །མདོར་ན་དངོས་དང་བརྒྱུད་པ་ཡིས། །ཕན་བདེ་མ་རྣམས་ཀུན་ལ་འབུལ། །མ་ཡི་གནོད་དང་སྡུག་བསྔལ་ཀུན། །གསང་བས་བདག་ལ་ལེན་པར་ཤོག །དེ་དག་ཀུན་ཀྱང་ཆོས་བརྒྱད་ཀྱི། །རྟོག་པའི་དྲི་མས་མ་སྦགས་ཤིང་། །ཆོས་ཀུན་སྒྱུ་མར་ཤེས་པ་ཡིས། །ཞེན་མེད་བཅིངས་པ་ལས་གྲོལ་ཤོག །ཅེས་གསུངས་པ་ལྟར། འོ་སྐོལ་རྣམས་ཀྱིས་ཀྱང་གསུང་བྱེན་རླབས་ཅན་དེ་དག་བཏོན་ནས་སྨོན་ལམ་ཚུན་ཆད་་་་བཏབ། འཕྲལ་དུ་ལག་ལེན་ལ་ཅེ་ཐེབས་བྱས་ན། གནས་སྐབས་སུ་རང་གཞན་གྱི་དོན་ཐམས་ཅད་འགྲུབ་ཅིང་མཐར་ཐུག་ཡང་་་་དག་རྫོགས་པའི་སངས་རྒྱས་ཀྱི་གོ་འཕང་ཐོབ་པར་འགྱུར་རོ། །ཞེས་སྨྲས་པའོ། །93

ཡང་བསླབ་གསུམ་རྒྱན་དང་ལྡན་ཞིང་བྱང་ཆུབ་སེམས་་་་་་་་་གཉིས་འབྱོངས་པའི་སྐལ་ལྡན་གྱི་སློབ་བུ་མཐའ་ཡས་རྒྱ་མཚོས།ཁོ་བོ་ལ་གཞུང་བཟང་སྟོང་གི་ཆུ་བོ་འདུ་བའི་དཔལ་ལྡན་ལེགས་པར་བཤད་པའི་རྒྱ་མཚོ་བྱང་ཆུབ་ལམ་རིམ་ཆེན་མོའི་ནང་ལྟར།ཞི་གནས་ཀྱི་རྒྱུ་ཚོགས་དྲུག་དང་། ཉེས་པ་ལྔ་སྤོང་བའི་གཉེན་པོར་འདུ་བྱེད་བརྒྱད་བསྟེན་ཚུལ་དང་། སེམས་གནས་དགུ་དང་སྟོབས་དྲུག་དང་། ཡིད་བྱེད་བཞིའི་སྒོ་ནས་ཞི་གནས་སྒྲུབ་ཚུལ་རྣམས་གོ་སླ་ལ་འཁྱེར་བདེ་བ་ཚིག་ཉུང་ལ་དོན་འདུས་པ་ཞིག་་་་་གསུང་དུ་གསོལ་ཞེས་ཞུ་དོན་དབྱངས་སུ་ཕུལ་བ། བཞག་ན་ག་ཡོ་མེད་རི་ལྟར་བརྟན། །བཏང་ན་དམིགས་པ་ཀུན་ལ་འཇུག །ཤིན་སྦྱངས་བདེ་བས་ལུས་སེམས་ཁྱབ། །དགའ་བདེའི་ངང་ལ་རྟག་ཏུ་བཞུགས། །མཚན་ལྡན་བླ་མ་རིན་པོ་ཆེ། །བརྩེ་བས་བདག་ལ་ཅུང་ཟད་དགོངས། །རབ་ཏུ་གུས་པས་ཕྱག་དང་བཅས། །རྗེ་བཙུན་སྙན་དུ་འདི་སྐད་ཞུ། །སེམས་ནི་རྣམ་པར་གཡེང་བའི་མིས། །བསྐལ་པར་བཟླས་ཀྱང་འབྲས་མི་འབྱེན། །གསུངས་ལྟར་ཞི་གནས་མ་འགྲུབ་པས། །སེམས་ནི་གཡེང་བའི་དབང་དུ་སོང་། །སྔོན་ཆད་དགེ་སྦྱོར་མང་པོ་ཞིག །བྱེད་ཁུལ་བྱས་ཀྱང་གནད་མ་སོང་། །ད་ནི་རྗེ་བཙུན་རིན་པོ་ཆེས། །ཆོས་ཀྱི་རྒྱལ་པོ་ཙོང་ཁ་པས། །མཛད་པའི་གཞུང་བཟང་ཆུ་བོ་ཀུན། །འདུ་བའི་ལེགས་94 ་

བཤད་རྒྱ་མཚོ་ཆེ། །བྱང་ཆུབ་ལམ་རིམ་ཆེན་མོ་ལྟར། །ཞི་གནས་བསྒྲུབ་པའི་རྒྱུ་ཚོགས་དང་། །ཉེས་པ་ལྔ་སྤོང་འདུ་བྱེད་བརྒྱད། །སེམས་གནས་དགུ་དང་སྟོབས་དྲུག་དང་། །ཡིད་བྱེད་བཞི་ཡི་སྒོ་ནས་ནི། །ཞི་གནས་སྒྲུབ་ཚུལ་གོ་བེེ་ཞིང་། །འཁྱེར་བདེ་ཚིག་ཉུང་དོན་འདུས་ཤིག །བརྩེ་བ་ཆེན་པོས་གསུང་བར་ཞུ། །ཁྱེད་ཀྱི་ཐུགས་རྗེ་བྱེན་རླབས་ཀྱིས། །ཤིན་སྦྱངས་བདེ་བས་རབ་བརྒྱན་པའི། །ཞི་གནས་མཚན་ཉིད་ཚང་བ་ཞིག །བདག་གི་རྒྱུད་ལ་སྐྱེ་བར་ཤོག །ཅེས་ཕུལ་བའི་ལན་དུ། འོ་དེ་ཡིན་ན་ཞི་གནས་རྒྱུད་ལ་སྐྱེ་བའི་རྒྱུ་ཚོགས་དྲུག་ནི། ཏིང་ངེ་འཛིན་གྱི་འགལ་རྐྱེན་མེད་ཅིང་། མཐུན་རྐྱེན་རྙེད་སླ་བས། མཐུན་པའི་ཡུལ་དུ་གནས་པ་དང་གཅིག ཟས་གོས་བཟང་པོ་དང་མང་པོ་ལ་ལྷག་པར་ཆགས་པ་མེད་པས། འདོད་པ་ཆུང་བ་དང་གཉིས། ཟས་གོས་ངན་ངོན་ཙམ་གྱིས་ཆོག་ཤེས་པར་བྱེད་པ་དང་གསུམ། ཉོ་ཚོང་སྐར་རྩིས་སྨན་སོགས་བྱ་བ་མང་པོ་སྤོང་བ་དང་བཞི། རང་གིས་སྔར་ཇི་ལྟར་ཁས་བླངས་པའི་ཚུལ་ཁྲིམས་རྣམ་པར་དག་པ་བསྲུང་བ་་་་་་་དང་ལྔ། སྐྱེ་འཆི་འཁོར་བའི་ཉེས་དམིགས་བསམས་ནས། ཚེ་འདིའི་འདོད་པའི་རྣམ་རྟོག་ཐམས་ཅད་སྤོང་བ་དང་དྲུག་གོ །ཏིང་ངེ་འཛིན་གྱི་གེགས་ཉེས་པ་ལྔ་ནི། ཏིང་ངེ་འཛིན་ལ་སྦྱོར་བའི་ཚེ་དེ་ལ་མི་སྤྲོ་ཞིང་དེའི་མི་མཐུན་ཕྱོགས་ལ་དགའ་བའི་ལེ་་་་95

ལོའི་ཉེས་པ་དང་གཅིག སངས་རྒྱས་ཀྱི་སྐུ་གཟུགས་སོགས་ལ་སེམས་གཏད་ནས་ཏིང་ངེ་འཛིན་ལ་བརྩོན་པའི་ཚེ་གདམས་ངག་བརྗེད་པའི་ཉེས་པ་དང་གཉིས། ཏིང་ངེ་འཛིན་ལ་གཞག་པའི་ཚེ་བྱིང་རྒོད་གཉིད་ཀྱི་ཉེས་པ་དང་གསུམ། བྱིང་རྒོད་བྱུང་དུས་འདུ་མི་བྱེད་པའི་ཉེས་པ་དང་བཞི། བྱིང་རྒོད་ཆོད་ནས་སེམས་་དམིགས་རྟེན་ལ་གནས་དུས་འདུ་བྱེད་པའི་ཉེས་པ་དང་ལྔའོ། །དེ་དག་གི་གཉེན་པོ་འདུ་བྱེད་བརྒྱད་ནི། དང་པོ་ཏིང་ངེ་འཛིན་ལ་སྦྱོར་བའི་ཚེ། ལེ་ལོའི་གཉེན་པོར་ཏིང་ངེ་འཛིན་གྱི་ཡོན་ཏན་དྲན་པའི་དད་པ་དང་གཅིག ཏིང་ངེ་འཛིན་ལ་དོན་གཉེར་གྱི་འདུན་པ་དང་གཉིས། ཏིང་ངེ་འཛིན་ལ་རྩོལ་བའི་བརྩོན་འགྲུས་དང་གསུམ། རྩོལ་བའི་འབྲས་བུ་ཤིན་སྦྱངས་ཀྱི་བདེ་བ་དང་བཞི་བོ་བསམས་ནས། ཏིང་ངེ་འཛིན་བསྒོམས་པ་ལས་ཡིད་སྤྲོ་སིང་ངེ་བྱའོ། །ཏིང་ངེ་འཛིན་ལ་བརྩོན་ཚེ་གདམས་ངག་བརྗེད་པའི་གཉེན་པོར། དམིགས་རྟེན་མི་བརྗེད་པའི་དྲན་པ་རྒྱུན་ཆགས་སུ་བསྟེན་པ་དང་ལྔ། ཏིང་ངེ་འཛིན་ལ་གཞག་ཚེ་བྱེང་རྒོད་ཀྱི་གཉེན་པོར་བྱེང་རྒོད་འོང་མི་འོང་ཤེས་པའི་ཤེས་བཞིན་གྱེ་བྱར་བསྟེན་་པ་དང་དྲུག བྱིང་རྒོད་བྱུང་དུས་འདུ་མི་བྱེད་པའི་གཉེན་པོར།དེ་མ་ཐག་བྱིང་རྒོད་སྤོང་བའི་འདུ་བྱེད་བསྟེན་པ་དང་བདུན།བྱིང་རྒོད་མེད་པར་གནས་དུས་འདུ་བྱེད་པའི་གཉེན་པོར་འདུ་96

མི་བྱེད་པར་བཏང་སྙོམས་སུ་གློད་ནས་འཇོག་པ་དང་བརྒྱད་དོ། །སེམས་གནས་ཐབས་དགུའི་སྒོ་ནས་ཞི་གནས་སྒྲུབ་ཚུལ་ལ་དང་པོ་འཇོག་པ་ནི། ཕྱི་རོལ་ལ་གཡེང་བའི་སེམས་བསྡུས་ཏེ་དམིགས་རྟེན་གྱི་སྟེང་དུ་སེམས་འཇོག གཉིས་པ་རྒྱུན་དུ་འཇོག་པ་ནི།བཞག་པའི་དམིགས་རྟེན་དེ་ཉིད་ལས་གཞན་དུ་མི་ཡེངས་པར་་་་དམིགས་པ་དེ་ལ་རྒྱུན་དུ་འཇོག གསུམ་པ་སླན་ཏེ་འཇོག་པ་ནི།བརྗེད་ངེས་ཀྱི་དབང་གིས་ཕྱི་རོལ་དུ་གཡེང་ན་དེ་ཤེས་པར་བྱས་ནས་སླར་དམིགས་རྟེན་དེ་ཉིད་ལ་སླན་ཏེ་འཇོག བཞི་པ་ཉེ་བར་འཇོག་པ་ནི། སེམས་རང་བཞིན་གྱིས་རྒྱ་ཆེ་བས་ཡང་ནས་ཡང་དུ་ནང་དུ་བསྡུས་ཏེ་ཕྲ་བར་བྱས་ཉེ་བར་འཇོག ལྔ་པ་དུལ་བར་བྱེད་པ་ནི། ཏིང་ངེ་འཛིན་གྱི་ཡོན་ཏན་བསམས་ནས་ཏིང་ངེ་འཛིན་ལ་དགའ་བས་སེམས་དུལ་བར་བྱེད། དྲུག་པ་ཞི་བར་བྱེད་པ་ནི། རྣམ་གཡེང་ལ་སྐྱོན་དུ་བལྟས་ནས་ཏིང་ངེ་འཛིན་ལ་མི་དགའ་བ་ཞི་བར་བྱེད། བདུན་པ་རྣམ་པར་ཞི་བར་བྱེད་པ་ནི།ཆགས་སེམས་དང་ཡིད་མི་བདེ་བྱིང་རྨུགས་སོགས་ལངས་བྱུང་བ་རྣམ་པར་ཞི་བར་བྱེད། བརྒྱད་པ་རྩེ་གཅིག་ཏུ་འཇོག་པ་ནི། རབ་ཏུ་འབད་ནས་བྱིང་རྒོད་ཀྱིས་བར་ཆད་པ་མེད་པ་བྱས་རྒྱུན་་་་་་་་་ཆགས་སུ་ཏིང་ངེ་འཛིན་ལ་རྩེ་གཅིག་ཏུ་འཇོག་པར་བྱེད། དགུ་པ་མཉམ་པར་འཇོག་པ་ནི། བྱེང་རྒོད་ཀྱི་རྣམ་པར་གཡེང་བ་ཐམས་97

ཅད་དང་བྲལ་ནས། འབད་མེད་ལྷུན་གྲུབ་ཏུ་ཏིང་ངེ་འཛིན་ལ་ངམ་ངམ་ཤུགས་ཀྱིས་འཇུག་པའི་ཚེ་རྩོལ་བའི་འདུ་ཤེས་མེད་་་་་་་པར་བཏང་སྙོམས་སུ་གློད་ནས་མཉམ་པར་འཇོག་པའོ། །ཡང་སྟོབས་དྲུག་གི་སྒོ་ནས་ཞི་གནས་སྒྲུབ་ཚུལ་ལ། དང་པོ་ཐོས་པའི་སྟོབས་ནི་གདམས་ངག་ཐོས་པའི་སྟོབས་ལ་བརྟེན་ནས་སེམས་་་་་མཉམ་པར་འཇོག་ཚུལ་ལེགས་པར་ཤེས་པར་བྱས་ནས་འཇོག་་་་་པས་ན། ཐོས་པའི་སྟོབས་ཟེར། གཉིས་པ་བསམ་པའི་སྟོབས་ནི།དེ་ལྟར་མཉམ་པར་གཞག་པ་དེ་ཡང་ཡང་བསམ་པའི་སྟོབས་་་་་་་ཀྱིས་རྒྱུན་ཅུང་ཟད་འཐུད་ནས་སྐྱོངས་པས་ན། བསམ་པའི་སྟོབས་ཟེར། གསུམ་པ་དྲན་པའི་སྟོབས་ནི། དེ་ནས་དྲན་པ་ཉམས་ནས་ཡེངས་ན་མྱུར་དུ་བསྡུ་ལ། དམིགས་པ་བརྗེད་པ་མྱུར་དུ་དྲན་པ་དང་། དྲན་ནས་དམིགས་པ་ལས་མ་ཡེངས་པའི་དྲན་པའི་སྟོབས་ཤུགས་ཅན་བསྐྱེད་པས་ན་དྲན་པའི་སྟོབས་ཟེར།བཞི་པ་ཤེས་བཞིན་གྱི་སྟོབས་ནི། དྲན་པ་སྟོབས་ཅན་འགྲུབ་པ་དང་། དམིགས་པ་ལས་གཞན་དུ་མི་གཡེང་བས་བྱིང་རྒོད་སོགས་ཀྱི་སྐྱོན་ཡོད་མེད་མཐོང་བའི་སྒོ་ནས་བྱ་ར་བྱེད་པའི་ཤེས་བཞིན་སྟོབས་ཅན་བསྐྱེད་པས་ན། ཤེས་བཞིན་གྱི་སྟོབས་ཟེར། ལྔ་པ་བརྩོན་འགྲུས་ཀྱི་སྟོབས་ནི། དེ་ནས་བརྗེད་ངེས་ཕྲ་མོས་གཡེང་ན་ཡང་། དེ་མ་ཐག་རིག་ནས་རྒྱུན་གཅོད་པ་དང་། བཅད་ནས་མི་98

མཐུན་ཕྱོགས་ཀྱིས་བར་མ་བཅད་པས་རྒྱུན་ཇེ་རིང་དུ་གཏོང་་་་་་་བས་རྩོལ་བའི་སྟོབས་བསྐྱེད་པས་ན། བརྩོན་འགྲུས་ཀྱི་སྟོབས་ཟེར། དྲུག་པ་ཡོངས་སུ་འདྲིས་པའི་སྟོབས་ནི། དེ་སྐྱེས་པ་ན་འབད་ནས་བསྒོམས་པས་ནམ་ཞིག་བསྒོམ་ལ་ཡོངས་སུ་འདྲིས་་་་་པའི་སྟོབས་ཀྱིས། འབད་རྩོལ་མེད་པར་ཏིང་ངེ་འཛིན་དུ་ཧྲིལ་ཧྲིལ་འགྲོ་བར་འགྱུར་བས་ན་ཡོངས་སུ་འདྲིས་པའི་སྟོབས་ཟེར།ཡང་ཡིད་བྱེད་བཞིའི་སྒོ་ནས་ཞི་གནས་སྒྲུབ་ཚུལ་ལ། དང་པོ་བསྒྲིམས་ཏེ་འཇུག་པའི་ཡིད་བྱེད་ནི་ཞི་གནས་བསྒོམས་པའི་ཚེ་་་་ཐོག་མར་བྱིང་རྒོད་ཤས་ཆེ་བས། རབ་ཏུ་འབད་པས་བསྒྲིམས་ནས་ཏིང་ངེ་འཛིན་ལ་འཇུག་དགོས་པས་ན། བསྒྲིམས་ཏེ་འཇུག་པའི་ཡིད་བྱེད་ཟེར། གཉིས་པ་ཆད་ཅིང་འཇུག་པའི་ཡིད་བྱེད་ནི།དེ་ནས་བསྒོམས་ན་བྱིང་རྒོད་ཀྱིས་ཏིང་ངེ་འཛིན་བར་ཆད་ཅིང་ཆད་མ་ཐག་སླར་ཏིང་ངེ་འཛིན་ལ་འཇུག་པས་ན། འཆད་ཅིང་འཇུག་པའི་ཡིད་བྱེད་ཟེར། གསུམ་པ་ཆད་པ་མེད་པར་འཇུག་པའི་ཡིད་བྱེད་ནི། དེ་ནས་བྱེང་རྒོད་ཀྱིས་བར་འཆད་རྒྱུ་མེད་པར་ཡུན་རིང་བའི་བར་དུ་ཏིང་ངེ་འཛིན་ལ་འཇུག་ཐུབ་པས་ན།འཆད་པ་མེད་པར་འཇུག་པའི་ཡིད་བྱེད་ཟེར། བཞི་པ་རྩོལ་བ་མེད་པར་འཇུག་པའི་ཡིད་བྱེད་ནི། དེ་ནས་བསྐྱངས་པའི་བར་ཡང་མི་འཆད་ཅིང་རྩོལ་བ་ཡང་རྒྱུན་པར་བསྟེན་མི་དགོས་པར་99

ངམ་ངམ་ཤུགས་ཀྱིས་ཏིང་ངེ་འཛིན་ལ་འཇུག་པས་ན་རྩོལ་བ་་་་་་མེད་པར་འཇུག་པའི་ཡིད་བྱེད་ཟེར་རོ། །ཡང་དྲན་ཤེས་གཉིས་ལ་བརྟེན་ནས་ཞི་གནས་སྒྲུབ་ཚུལ་ནི། དང་པོ་དྲན་པ་ནི། ཐུབ་དབང་སོགས་དམིགས་རྟེན་གང་ཡིན་ཡང་། དེ་ཉིད་ཡིད་ལ་ཐུ་རེ་དྲན་པར་བྱ། གཉིས་པ་ཤེས་བཞིན་ནི་བྱེང་རྒོད་གང་རུང་བྱུང་ནས། དྲན་པ་ཤུགས་ཞན་དུ་སོང་བ་འམ། དྲན་པ་ཉམས་མ་ཐགཤེས་བཞིན་གྱིས་ཤེས་པར་བྱས་ནས་སླར་སྔར་གྱི་དམིགས་རྟེན་་་་ཡིད་ལ་ཝ་ལེར་དྲན་པར་བྱ། འོ་ན་ཏིང་ངེ་འཛིན་གྱི་བདུད་བྱིང་རྒོད་གཉིས་ཇི་འདྲ་ཞིག་ཡིན་སྙམ་ན། བྱིང་བ་ཕྲ་མོ་ནི། སེམས་དྭངས་ཆ་ཙམ་མ་འགགས་ཀྱང་དམིགས་རྟེན་མི་གསལ་བ་དེ་་་་་་་ཡིན། བྱེང་བ་རགས་པ་ནི། སེམས་ཀྱི་དྭངས་ཆ་ཡང་ཉམས་ནས་མུན་མུན་པར་སོང་བའོ། །རྒོད་པ་ཕྲ་མོ་ནི། དམིགས་རྟེན་ལ་གཡོ་མེད་དུ་མི་གནས་པར་ཅུང་ཟད་འཕྲོ་བའོ། །རྒོད་པ་རགས་པ་ནི།ཟས་གོས་རྩེ་རྒོད་སོགས་ཆགས་ཡུལ་རྣམས་ལ་འཕྲོ་བའོ། །བྱེང་རྒོད་ཆེ་དུས་རིག་པ་བསྒྲིམས། བྱེང་རྒོད་ཉུང་དུ་སོང་དུས་ཅུང་ཟད་གློད། བྱིང་རྒོད་ཕྲ་རགས་ཐམས་ཅད་དང་བྲལ་ནས།དམིགས་རྟེན་ལ་ལྷན་ནེར་གནས་དུས་རྩོལ་བ་མེད་པར་བཏང་་་་སྙེམས་སུ་གློད་ནས་ཏིང་ངེ་འཛིན་གྱི་ངང་ལ་བཞག་པས་སྔར་་་་་་བས་བརྟན་ཞིང་ཤིན་སྦྱངས་ཀྱི་བདེ་བ་དང་བཅས་པའི་ཞི་་་་་་་་་་100

གནས་མཚན་ཉིད་པ་འགྲུབ་པར་འགྱུར་རོ། །འདི་ལ་ཉེས་པ་ལྔ་བྱིང་རྒོད་གཉིས་ལ་བསྡུས། འདུ་བྱེད་བརྒྱད་དྲན་ཤེས་གཉིས་ལ་་བསྡུས་ནས་སྐྱོངས་ཚུལ་མདོར་བསྡུས་ཡིན་པས་ལས་དང་པོ་པ་ལ་སྟབས་བདེ་ཞིང་ཞི་གནས་སྐྱེ་སླ་བར་གསུངས་སོ། །དེ་ལྟར་གཞུང་ཁུངས་ཐུབ་ནས་ཞི་གནས་སྒྲུབ་ཚུལ་མི་འདྲ་བ་གསུངས་་་་པའི་ནང་ནས། ཉེས་པ་ལྔ་སྤོང་འདུ་བྱེད་བརྒྱད་བརྟེན་ནས་ཞི་གནས་སྒྲུབ་ན། གཞན་རྣམས་ཀྱང་དེའི་ཁོངས་སུ་དོན་གྱིས་འདུས་པས་དེ་ཁོ་ནས་ཀྱང་ཆོག་མོད། འོན་ཀྱང་འདི་དག་ཤེས་ན་གཅིག་གྲོགས་སུ་གཅིག་འགྲོ་བས། ཏིང་ངེ་འཛིན་སྐྱོན་མེད་སྒྲུབ་པར་འདོད་པའི་གང་ཟག་ལ་སྒྲུབ་ཚུལ་མི་འདྲ་བ་འདི་དག་མེད་མི་རུང་ཡིན་པས། རིན་པོ་ཆེའི་གཏེར་ལྟར་གཅེས་སྤྲས་གྱིས་ཤིགདེ་ལྟར་ཞི་གནས་བསྒྲུབ་པའི་ཚེ། བྱིང་རྒོད་དང་བྲལ་ནས་ཏིང་ངེ་འཛིན་རི་བོ་ལྟར་མི་གཡོ་བར་བརྟན་པོ་བྱུང་ན། ཞི་གནས་རྗེས་མཐུན་པ་ཟེར། ལུས་སེམས་ཤིན་སྦྱངས་ཀྱི་བདེ་བས་ཟིན་པས་ཏིང་ངེ་འཛིན་བརྟན་པོ་བྱུང་ཚེ། ཞི་གནས་མཚན་ཉིད་པ་ཟེར། དེ་འདྲའི་ཞི་གནས་ཐོབ་ནས། ལྷག་མཐོང་དུ་སྦར་ན། སྟོང་ཉིད་མངོན་སུམ་དུ་རྟོགས་པར་འགྱུར། ཡང་ཞི་གནས་དེ་ཁོ་ནས་རྒྱུན་བསྐྱངས་ཀྱང་། མངོན་ཤེས་ལ་སོགས་ཞི་གནས་ཀྱི་ཡོན་ཏན་ཐམས་ཅད་ཐོབ་པར་འགྱུར་རོ།།101

སྨྲས་པ། དྲིན་ཅན་བླ་མ་རྣམས་ལ་གསོལ་བ་འདེབས། །ཞི་གནས་རི་ལྟར་བརྟན་པར་བྱེན་གྱིས་རློབས། །མཐུན་པར་གྱུར་པའི་ཡུལ་ན་གནས་པ་དང་། །འདོད་ཆུང་ཆོག་ཤེས་བྱ་བ་ཐམས་ཅད་སྤངས། །ཚུལ་ཁྲིམས་བསྲུང་ཞིང་འདོད་པའི་རྣམ་རྟོག་སྤངས། །འདི་དག་ཞི་གནས་འགྲུབ་པའི་རྒྱུ་ཚོགས་ཡིན། །དང་པོ་ཏིང་ངེ་འཛིན་ལ་སྦྱོར་བའི་ཚེ། །ལེ་ལོའི་གཉེན་པོར་ཏིང་འཛིན་ཡོན་ཏན་ལ། །དད་དང་འདུན་དང་རྩོལ་དང་རྩོལ་བ་ལས། །བྱུང་བའི་ཤིན་སྦྱངས་བདེ་བ་ལེགས་བསམས་ནས། །རང་སེམས་ཏིང་འཛིན་བསྒོམས་ལ་སྤྲོ་བར་བྱ། །དེ་ནས་ཏིང་ངེ་འཛིན་ལ་བརྩོན་པའི་ཚེ། །གདམས་ངག་བརྗེད་པའི་གཉེན་པོར་དྲན་པ་བསྟེན། །ཏིང་ངེ་འཛིན་ལ་བཞག་ཚེ་བྱིང་རྒོད་ཀྱི། །གཉེན་པོར་ཤེས་བཞིན་སོ་བ་རྒྱུན་དུ་བཞག །བྱེང་རྒོད་བྱུང་ཚེ་འདུ་མི་བྱེད་པ་ཡི། །གཉེན་པོར་བྱེང་རྒོད་སེལ་ཐབས་འདུ་བྱེད་བསྟེན། །བྱིང་རྒོད་མེད་པར་གནས་དུས་འདུ་བྱེད་པའི། །གཉེན་པོར་འདུ་མི་བྱེད་པར་བཏང་སྙོམས་བཞག །དམིགས་རྟེན་ཐོག་ཏུ་རང་སེམས་ལེགས་པར་འཇོག །རྒྱུན་དུ་འཇོག་དང་ཡེངས་ན་སླན་ཏེ་འཇོག །ཉེ་བར་འཇོག་དང་དུལ་བར་བྱེད་པ་དང་། །ཞི་བར་བྱེད་དང་རྣམ་པར་ཞི་བར་བྱེད། །རྩེ་གཅིག་བྱེད་དང་མཉམ་པར་འཇོག་པར་བྱ། །ཐོས་པའི་སྟོབས་ཀྱིས་མཉམ་གཞག་ལེགས་པར་102

བྱ། །བསམ་པའི་སྟོབས་ཀྱིས་དེ་ཡི་རྒྱུན་སྐྱོངས་ཞིང་། །དྲན་པའི་སྟོབས་ཀྱིས་བརྗེད་ན་དྲན་པར་བྱ། །ཤེས་བཞིན་སྟོབས་ཀྱིས་བྱིང་རྒོད་ཤེས་ནས་སྤོང་། །བརྩོན་འགྲུས་སྟོབས་ཀྱིས་ཡེངས་མེད་རྒྱུན་དུ་སྐྱོངས། །ཡོངས་སུ་འདྲིས་པའི་སྟོབས་ཀྱིས་འབད་མེད་དུ། །ཏིང་ངེ་འཛིན་ལ་ཏྲིལ་ཧྲིལ་འགྲོ་བར་འགྱུར། །དང་པོ་ཏིང་ངེ་འཛིན་ལ་བཞག་པའི་ཚེ། །རབ་ཏུ་བསྒྲིམས་ཏེ་འཇུག་པའི་ཡིད་བྱེད་དགོས། །བྱེང་རྒོད་དབང་སོང་ཏིང་འཛིན་བར་འཆད་པའི། །དུས་སུ་འཆད་ཅིང་འཇུག་པའི་ཡིད་བྱེད་བསྟེན། །བྱུང་རྒོད་གཉིས་ཀྱིས་བར་ཆད་མི་ནུས་དུས། །འཆད་པ་མེད་པར་འཇུག་པའི་ཡིད་བྱེད་དགོས། །དེ་ནས་ངམ་ངམ་ཤུགས་ཀྱིས་ཏིང་འཛིན་ལ། །རྩོལ་བ་མེད་པར་འཇུག་པའི་ཡིད་བྱེད་འོང། །མདོར་ན་དམིགས་རྟེན་ཡིད་ལ་ཐུ་རེ་དྲན། །བྱིང་རྒོད་འོང་བ་ཤེས་པར་བྱས་ལ་སྤངས། །སྔར་གྱི་དམིགས་རྟེན་ཝ་ལེར་དྲན་པར་བྱ། །བྱིང་རྒོད་ཆོད་ནས་ལྷན་ནེར་གནས་པའི་ཚེ། །རྩོལ་བ་གློད་ནས་བཞག་ན་བརྟན་པར་འགྱུར། །དེ་ལྟར་ཞི་གནས་བསྒྲུབ་ནས་མི་གཡོ་བར། །ཡུན་རིང་གནས་ན་ཞི་གནས་རྗེས་མཐུན་ཟེར། །ཤིན་སྦྱངས་བདེ་བས་ལུས་སེམས་ཟིན་པའི་ཚེ། །ཞི་གནས་མཚན་ཉིད་པ་ཡིན་ངོ་མཚར་ཆེ། །དེ་ལ་བརྟེན་ནས་ལྷག་མཐོང་བསྒོམས་ནུས་ན། །ཟབ་མོ་སྟོང་ཉིད་ལྟ་བ་མངོན་དུ་འགྱུར། །ཞི་གནས་ཁོ་ན་103

བསྐྱངས་ཀྱང་མངོན་ཤེས་སོགས། ཞི་གནས་ཡོན་ཏན་ཐམས་ཅད་འབྱུང་བར་འགྱུར། །བླ་མའི་ཐུགས་རྗེ་རང་གི་དགེ་ཚོགས་མཐུས། །ཞི་གནས་རྟོགས་པ་མངོན་དུ་འགྱུར་བར་ཤོག །ཅེས་སྨྲས་པའོ། །ཡང་འཕགས་པའི་ནོར་བདུན་གྱིས་ཕྱུག་པའི་སློབ་བུ་བསྟན་འཛིན་རབ་རྒྱས་ཀྱིས་ཁོ་བོ་ལ། བསྟན་པ་ཐམས་ཅད་འགལ་མེད་དུ་རྟོགས་ཤིང་། གསུང་རབ་མ་་ལུས་པ་གདམས་པར་འཆར་བ།རྒྱལ་བའི་དགོངས་པ་བདེ་བླག་ཏུ་རྙེད་ཅིང་། ཉེས་སྤྱོད་ཆེན་པོ་རང་འགགས་སུ་འགྲོ་བ་སྟེ། ཆེ་བ་བཞི་དང་ལྡན་པའི་བྱང་ཆུབ་ལམ་རིམ་ཆེན་མོའི་དགོངས་པ་དང་མཐུན་པར། ལྷག་མཐོང་གི་རྒྱུ་ཚོགས་དང་། ཤིང་རྟ་རྣམ་བདུན་གྱེ་རིགས་པས་ལྷག་མཐོང་གི་ལྟ་བ་གཏན་ལ་ཕབ་ནས་མཉམ་གཞག་ནམ་མཁའ་ལྟ་བུའི་སྟོང་ཉིད་དང་། རྗེས་ཐོབ་སྒྱུ་མ་ལྟ་བུའི་སྟོང་ཉིད་གཉིས་བསྒོམ་ཚུལ་ཤིན་ཏུ་ཁ་གསལ་ཉུང་འདུས་ཤིག་གསུང་བར་ཞུ་ཞེས་ཞུ་དོན་་་་་་དབྱངས་སུ་ཕུལ་བ། ལྔ་ལྡན་འོག་མིན་ཞིང་གི་མགོན་པོ་ཡི། །སྐུ་རུ་བཞེངས་ཀྱང་སྣ་ཚོགས་ཟློས་གར་གྱི། །བྱམས་པས་འགྲོ་ལ་དམ་ཆོས་དར་བར་མཛད། །བཀའ་དྲིན་མཚུངས་མེད་བླ་མར་གུས་ཕྱག་འཚལ། །དེང་ནས་བཟུང་སྟེ་དབེན་པའི་དགའ་ཚལ་དུ། །བཀའ་བཞིན་སྒྲུབ་པའི་མཆོད་པས་མཉེས་པར་བགྱི། །སྔོན་ཆད་104

ཚེ་འདིའི་དབང་སོང་མཐོལ་ལོ་བཤགས། །མགོན་ཁྱོད་གསུང་གི་མཛད་པར་རྗེས་ཡི་རང་། །ད་རེས་ངེས་དོན་ཆོས་འཁོར་བསྐོར་བར་བསྐུལ། །རྟག་ཏུ་མྱ་ངན་མི་འདའ་བཞུགས་གསོལ་འདེབས། །དགེ་ཚོགས་ཡང་དག་ལྟ་བ་རྟོགས་ཕྱིར་བསྔོ། །གནས་ལུགས་ལྟ་བ་མྱུར་དུ་མངོན་གྱུར་ཤོག །མདོ་སྔགས་བསྟན་པ་འགལ་མེད་རྟོགས་པ་དང་། །ཟབ་རྒྱས་གསུང་རབ་གདམས་པར་འཆར་བ་དང་། །རྒྱལ་བའི་དགོངས་པ་བདེ་བླག་རྙེད་པ་དང་། །ཆོས་སྤོང་ཉེས་སྤྱོད་ཐམས་ཅད་རང་འགགས་སུ། །འགྲོ་བའི་ཆེ་བ་བཞི་དང་ལྡན་པ་ཡི། །བྱང་ཆུབ་ལམ་རིམ་ཆེན་མོའི་དགོངས་དོན་ལྟར། །ལྷག་མཐོང་རྟོགས་པའི་རྒྱུ་ཚོགས་གཙོ་བོ་དང་། །ཤིང་རྟ་རྣམ་བདུན་རིགས་པས་ལྷག་མཐོང་གི །ལྟ་བ་གཏན་ལ་ཕབ་ནས་སྐྱོངས་ཚུལ་དང་། །རྗེས་ཐོབ་སྒྱུ་མ་ལྟ་བུའི་སྟོང་ཉིད་ཀྱང་། །སྐྱོངས་ཚུལ་ཁ་གསལ་ཉུང་ལ་འདུས་པ་ཞིག །བརྩེ་བ་ཆེན་པོའི་སྒོ་ནས་གསུང་དུ་གསོལ། །ཞེས་ཕུལ་བའི་ལན་དུ། འོ་ལྷག་མཐོང་གི་རྒྱུ་ཚོགས་ཀྱི་གཙོ་བོ་ནི། གསུང་རབ་ཀྱི་གནད་ཕྱིན་ཅི་མ་ལོག་པར་མཁྱེན་པའི་མཁས་པ་བསྟེན་ནས། དྲི་མ་མེད་པའི་གཞུང་ལུགས་ཉན་ཏེ་ཐོས་པ་དང་བསམ་པའི་ཤེས་རབ་ཀྱིས་དེ་ཁོ་ན་་་་་ཉིད་རྟོགས་པའི་ལྟ་བ་བསྐྱེད་པ་ནི་ལྷག་མཐོང་གི་རྒྱུ་ཚོགས་མེད་མི་རུང་ཡིན་པར་གསུངས། དེ་ནས་ཤིང་རྟ་རྣམ་བདུན་ཞེས་རིག་105

པ་རྣོན་པོ་མི་འདྲ་བ་བདུན་གྱི་སྒོ་ནས་ལྷག་མཐོང་གི་ལྟ་བ་་་་་་་་་་གཏན་ལ་འབེབས་ཚུལ་ནི། དཔེར་ན་རལ་གྲིའི་འཁྲུལ་འཁོར་ཤེས་པར་འདོད་པའི་མི་ཡིས་ཐོག་མར་ཤིང་གི་རལ་གྲི་ལ་བསླབ་པ་ལྟར། གང་ཟག་དང་ཆོས་ཀྱི་བདག་མེད་རྟོགས་པར་འདོད་པའི་གང་ཟག་གིས། ཐོག་མར་ཤིང་རྟ་རྣམ་བདུན་་གྱེ་རིགས་པ་འདི་ལ་སྦྱངས་པར་བྱ་སྟེ། དེ་ཡང་སྲོག་ཤིང་དང་འཁོར་ལོ་དང་གཟེར་བུ་སོགས་ཡན་ལག་རྣམས་འཚོགས་པ་ལ་བརྟེན་ནས་ཤིང་རྟ་ཞེས་བརྗོད་པ་འདི། ཡན་ལག་དེ་དག་དང་གཅིག་ཡིན་སྙམ་ན་དེ་མ་ཡིན་ཏེ། ཡིན་ན་ཡན་ལག་མང་བ་བཞིན་དུ་ཤིང་རྟ་ཡང་མང་པོར་འགྱུར་བ་དང་། ཡང་ན་ཤིང་རྟ་གཅིག་ཡིན་པ་བཞིན་ཡན་ལག་རྣམས་ཀྱང་ཆ་མེད་གཅིག་ཏུ་འགྱུར་བའི་སྐྱོན་དང་།འཇིག་རྟེན་ན་ཡང་ཤིང་རྟ་དང་ཤིང་རྟའི་ཡན་ལག་ཅེས་མིང་སོ་སོར་བརྗོད་པ་ཡང་དོན་མེད་པར་འགྱུར་བས་ན། གཅིག་མ་ཡིན་པར་ཐག་ཆོད་པ་དང་གཅིག འོ་ན་ཡན་ལག་རྣམས་དང་སོ་སོ་བ་ཡིན་སྙམ་ན། དེ་ཡང་མིན་ཏེ་ཡིན་ན། དཔེར་ན་རྟ་གཡག་ར་རྣམས་བསལ་བའི་ཤུལ་ན་ལུག་འདིའོ་ཞེས་སྟོན་རྒྱུ་ཡོད་པ་ལྟར།ཡན་ལག་རྣམས་སོ་སོར་བསལ་བའི་ཤུལ་ན་ཤིང་རྟ་འདིའོ་ཞེས་སྟོན་རྒྱུ་ཡོད་དགོས་ཀྱང་རིག་པས་དཔྱད་ན་མེད་པས་ན་སོ་སོར་ཡང་མེད་པར་ཐག་གཅོད་པ་དང་གཉིས། འོ་ན་ཡན་ལག་རྣམས་་106

ཀྱི་རྟེན་དུ་ཡོད་དམ་སྙམ་ན། དེ་ཡང་མེད་དེ་ཡོད་ན། དཔེར་ན་འཁར་གཞོང་དང་ཞོ་སོ་སོར་ངོས་འཛིན་རྒྱུ་ཡོད་པ་ལྟར་ཤིང་རྟ་དང་ཡན་ལག་རྣམས་སོ་སོར་ངོས་འཛིན་རྒྱུ་ཞིག་ཡོད་དགོས་་་་་་་ཀྱང་རིག་པས་བརྟག་ན་མེད་པས། ཡན་ལག་རྣམས་ཀྱི་རྟེན་དུ་ཡང་མེད་པར་ཐག་གཅོད་པ་དང་གསུམ། འོ་ན་ཡན་ལག་རྣམས་ལ་བརྟེན་ནས་ཡོད་དམ་སྙམ་ན། དེ་ཡང་མེད་དེ། ཡོད་ན་ཁང་པ་ལ་བརྟེན་ནས་མི་གནས་པ་ལྟར་ཡན་ལག་རྣམས་ལ་བརྟེན་ནས་ཤིང་རྟ་ཡོད་དགོས་ཀྱང་རིགས་པས་བལྟས་ན་མི་མཐོང་བས་ན།ཡན་ལག་རྣམས་ལ་བརྟེན་ནས་ཀྱང་ཤིང་རྟ་མེད་པར་ཐག་་་་་་་་་་གཅོད་པ་དང་བཞི། འོ་ན་ཡན་ལག་དེ་དག་ལ་ཤིང་རྟ་ལྡན་པ་ཡིན་ནམ་སྙམ་ན། དེ་ཡང་མིན་ཏེ་ཡིན་ན་དཔེར་ན་དབུལ་པོ་ནོར་དང་ལྡན་ན་དབུལ་པོ་ལས་སོ་སོར་ལོགས་སུ་ནོར་ངོས་་་་་་་་་འཛིན་རྒྱུ་ཡོད་པ་བཞིན་དུ། ཡན་ལག་རྣམས་ལས་སོ་སོར་ལོགས་སུ་ཤིང་རྟ་ངོས་འཛིན་རྒྱུ་ཞིག་དགོས་ཀྱང་དེ་ཡང་རིགས་པས་་་་་་བཙལ་ན་མི་རྙེད་པས། ཡན་ལག་ལ་ཤིང་རྟ་ལྡན་པ་ཡང་མ་ཡིན་པར་ཐག་གཅོད་པ་དང་ལྔ་། འོ་ན་ཡན་ལག་ཐམས་ཅད་འཚོགས་པ་ཙམ་གྱིས་ཤིང་རྟ་ཡིན་སྙམ་ན། དེ་ཡང་མ་ཡིན་ཏེ།ཡིན་ན་འཁོར་ལོ་སོགས་ཡན་ལག་རྣམས་སོ་སོར་བྲལ་ནས་་་་་་་་་་གནས་ཁང་སོགས་ན་ཕྱོགས་གཅིག་ཏུ་བཞག་ཡོད་དུས་ཀྱང་ཡན་107

ལག་ཐམས་ཅད་འཚོགས་ཡོད་པས། དེ་ཡི་དུས་སུ་ཡང་ཤིང་རྟ་ཡོད་དགོས། དེའི་དུས་སུ་ཤིང་རྟ་མེད་ན། ཕྱིས་བསྒྲིགས་ནས་འཚོགས་པ་ཙམ་གྱི་དུས་སུ་ཡང་ཤིང་རྟ་གློ་བུར་དུ་གནས་འོང་།ཡན་ལག་འཚོགས་པ་ཙམ་ནི་ཤིང་རྟའི་གདགས་གཞི་ཡིན་གྱི་་་་་་་ཤིང་རྟ་མ་ཡིན་པས། ཡན་ལག་འཚོགས་པ་ཙམ་ཤིང་རྟ་མ་ཡིན་པར་ཐག་གཅོད་པ་དང་དྲུག འོ་ན་ཡན་ལག་རྣམས་འཚོགས་པའི་དབྱིབས་དེ་ཤིང་རྟ་ཡིན་ནམ་སྙམ་ན། དེ་ཡང་མ་ཡིན་ཏེ།ཡིན་ན་འཇིག་རྟེན་པའི་གྲགས་པས་ཀྱང་གནོད་དེ། ཤིང་རྟ་དང་ཤིང་རྟའི་དབྱེབས་ཞེས་སོ་སོར་གྲགས་པ་འགོགས་མི་ནུས་ཤིང་་་་ཡན་ལག་འཚོགས་པའི་དབྱིབས་ཤིང་རྟའི་གདགས་གཞི་ཡིན་གྱི་ཤིང་རྟ་དེའི་བཏགས་ཆོས་ཡིན་པས་དེ་གཉིས་མི་གཅིག་སོ་སོ་་་་་་ཡིན་པའི་ཕྱིར་རོ། །གལ་ཏེ་དབྱིབས་ཤིང་རྟ་མིན་མོད་འོན་ཀྱང་ཡིན་དུ་སྲིད་ཀྱང་། དབྱིབས་ཁོ་ཡང་ཡན་ལག་ལས། ཟུར་དུ་ཅི་འདྲ་འདུག་ཅེས་རིགས་པས་བཙལ་ན་མི་རྙེད་པས་དབྱིབས་ཁོ་་་་ཡང་དམིགས་སུ་མེད་ན་ཤིང་རྟར་ག་ལ་འགྱུར། དེས་ན་ཡན་ལག་འཚོགས་པའི་དབྱིབས་ཡང་ཤིང་རྟ་མ་ཡིན་པར་ཐག་གཅོད་པ་་་་དང་བདུན་ནོ། །དེ་ལྟར་ཤིང་རྟ་རྣམ་བདུན་གྱེ་རིག་པས་དཔྱད་ཚེ། འཇིག་རྟེན་ན་ཤིང་རྟར་གྲགས་པ་དེ་ཡན་ལག་རྣམས་འཚོགས་པའི་སྟེང་དུ་མིང་གི་ཕར་བཏགས་པ་ཙམ་ཞིག་མ་་་་་་་་་་108

གཏོགས་རང་ངོས་ནས་གྲུབ་པ་རྡུལ་ཙམ་ཡང་མི་རྙེད་པར་་་་་་་་་་འགྱུར་རོ། །དཔེར་ན་ཤིང་གི་རལ་གྲིའི་འཁྲུལ་འཁོར་བསྐོར་ནས་ལོབ་ཚེ་དངོས་སུ་རལ་གྲིའི་འཁྲུལ་འཁོར་བསྐོར་ནས་ཕ་རོལ་གྱི་དགྲ་རྣམས་ཕྱེ་མར་འཐག་ནས་འཇོམས་པ་ལྟར། དེ་ལྟར་ཤིང་རྟ་ལ་རིག་པ་སྦྱངས་ནས་ལོབ་པའི་ཚེ། ཤིང་རྟ་རྣམ་བདུན་གྱིས་རིགས་པ་དེ་ཉིད་ཀྱིས་དངོས་སུ་གང་ཟག་དང་ཆོས་ཀྱི་བདག་་་་་་མེད་གཏན་ལ་ཕབ་ནས། ཚུགས་ཐུབ་བདེན་གྲུབ་ཏུ་འཛིན་པའི་བདག་འཛིན་གྱེ་དགྲ་ཀུན་སྟོང་པ་ཉིད་དུ་ཕྱེ་མར་འཐག་དགོས་ཏེ། དེ་ཡང་གང་ཟག་གི་བདག་མེད་གཏན་ལ་འབེབས་ཚུལ་ནི།གཟུགས་ཕུང་དང་ཚོར་ཕུང་འདུ་ཤེས་ཀྱི་ཕུང་པོ་སོགས་ཕུང་པོ་ལྔ་ཚོགས་པ་ལ་བརྟེན་ནས་ང་འམ་བདག་ཟེར་བ་འདི། ཕུང་པོ་ལྔ་དང་གཅིག་ཏུ་གྲུབ་སྙམ་ན། དེ་མ་གྲུབ་སྟེ་གྲུབ་ན། ཕུང་པོ་ལྔ་བཞིན་དུ་ང་ཡང་མང་པར་འགྱུར་བ་དང་། ཡང་ན་ང་གཅིག་ཡིན་པ་བཞིན། ཕུང་པོ་ལྔ་ཡང་གཅིག་ཏུ་འགྱུར་བའི་སྐྱོན་དང་།འཇིག་རྟེན་ན་ང་དང་ངའི་ཕུང་པོ་ཞེས་སོ་སོར་བརྗོད་པ་ཡང་་་་་དོན་མེད་པར་འགྱུར་བས་ན། ང་དེ་ཕུང་པོ་ལྔ་དང་གཅིག་ཏུ་མ་གྲུབ་པར་ཐག་བཅད། འོ་ན་ཕུང་པོ་ལྔ་དང་ཐ་དད་དུ་གྲུབ་སྙམ་ན། དེ་ཡང་མ་གྲུབ་སྟེ་གྲུབ་ན། དཔེར་ན་རྟ་གཡག་ར་རྣམས་བསལ་བའི་ཤུལ་ན་ལུག་འདིའོ་ཞེས་སྟོན་རྒྱུ་ཡོད་པ་ལྟར། ཕུང་པོ་109

སོ་སོར་བསལ་བའི་ཤུལ་ན་ང་འདིའོ་ཞེས་སྟོན་རྒྱ་ཞིག་ཡོད་་་་་་་་་དགོས་ཀྱང་། རིགས་པས་དཔྱད་ན་མེད་པས་རྣོ། སོ་སོར་ཡང་མ་གྲུབ་པར་ཐག་བཅད། འོ་ན་ཕུང་པོ་ལྔ་ཡི་རྟེན་དུ་ཡོད་དམ་སྙམ་ན། དེ་ཡང་མེད་དེ་ཡོད་ན། དཔེར་ན་འཁར་གཞོང་དང་དེའི་ནང་གི་ཞོ་གཉིས་སོ་སོར་ངོས་འཛིན་ཡོད་པ་ལྟར། ང་དང་ཕུང་པོ་ལྔ་ཡང་སོ་སོར་ངོས་འཛིན་རྒྱུ་ཡོད་དགོས་ཀྱང་། རིགས་པས་བརྟག་ན་མེད་པས་ཕུང་པོ་ལྔ་ཡི་རྟེན་དུ་ཡང་མེད་པར་ཐག་་་་་་་་བཅད། འོ་ན་ཕུང་པོ་ལྔ་ལ་བརྟེན་ནས་ཡོད་དམ་སྙམ་ན། དེ་ཡང་མེད་དེ། ཡོད་ན་ཁང་པ་ལ་བརྟེན་ནས་མི་གནས་པ་ལྟར་ཕུང་པོ་ལྔ་ལ་བརྟེན་ནས་ང་བདག་ཡོད་དགོས་ཀྱང་རིག་པས་བལྟས་ན་མི་མཐོང་བས། ཕུང་པོ་ལྔ་ལ་བརྟེན་ནས་ཀྱང་ང་མེད་པར་ཐག་བཅད། འོ་ན་ཕུང་པོ་ལྔ་ལ་ང་ལྡན་ནམ་སྙམ་ན། དེ་ཡང་མི་ལྡན་ཏེ་ལྡན་ན། དཔེར་ན་དབུལ་པོ་ནོར་དང་ལྡན་ན། དབུལ་པོ་ལས་ལོགས་སུ་ནོར་ངོས་འཛིན་རྒྱུ་ཡོད་པ་བཞིན་དུ། ཕུང་པོ་ལྔ་ལས་ལོགས་སུ་ང་ངོས་འཛིན་རྒྱུ་ཞིག་དགོས་ཀྱང་། དེ་ཡང་རིགས་པས་བཙལ་ན་མི་རྙེད་པས། ཕུང་པོ་ལྔ་ལ་ང་ལྡན་པ་ཡང་མ་ཡིན་པར་ཐག་བཅད། འོ་ན་ཕུང་པོ་ལྔ་འཚོགས་པ་ཙམ་ང་ཡིན་ནམ་སྙམ་ན། དེ་ཡང་མིན་ཏེ་ཡིན་ན། གཟུགས་ཕུང་དུམ་བུར་གཏུབས་ནས་དུར་ཁྲོད་སོགས་ན་ཕྱོགས་གཅིག་ཏུ་བཞག་ཡོད་དུས་ཀྱང་་་་110

ཕུང་པོ་འཚོགས་ཡོད་པས། དེའི་དུས་སུ་ཡང་ང་ཡོད་དགོས། དེ་དུས་ང་སྐེད་ན་ད་ལྟ་ཕུང་པོ་ལྔ་འཚོགས་པ་ཙམ་གྱི་དུས་ཀྱང་གློ་བུར་དུ་ང་གནས་འོང་། ཕུང་པོ་ལྔ་འཚོགས་ཙམ་ནི་གདགས་གཞི་ཡིན་གྱེས་ང་མ་ཡིན་པས། ཕུང་པོ་འཚོགས་པ་ཙམ་ཡང་ང་མ་ཡིན་པར་ཐག་བཅད། འོ་ན་ཕུང་པོ་ལྔ་འཚོགས་པའི་དབྱེབས་ཡིན་ནམ་སྙམ་ན་དེ་ཡང་མིན་ཏེ། ཡིན་ན་འཇིག་རྟེན་པའི་གྲགས་པས་ཀྱང་གནོད་དེ། ང་དང་ཕུང་པོ་ཞེས་སོ་སོར་གྲགས་པ་འགོགས་མི་ནུས་ཤིང་། ཕུང་པོ་ལྔ་འཚོགས་པ་ངའི་གདགས་གཞི་ཡིན་གྱིས། ང་ནི་དེ་ཡི་བཏགས་ཆོས་ཡིན་པས། དེ་གཉིས་མི་གཅིག་སོ་སོར་ཡིན་པའི་ཕྱིར་རོ། །གལ་ཏེ་དབྱེབས་ང་མིན་མོད།འོན་ཀྱང་ཡིན་དུ་སྲིད་ཀྱང་དབྱིབས་ཁོ་ཡང་ཕུང་པོ་ལྔ་ལས་ཟུར་དུ་བཀར་ནས་ཅི་འདྲ་འདུག་ཅེས་རིགས་པས་བཙལ་ན་མི་རྙེད་པས་དབྱེབས་ཁོ་ཡང་དམིགས་སུ་མེད་ན་ང་རུ་ག་ལ་འགྱུར། དེས་ན་ཕུང་པོ་ལྔ་འཚོགས་པའི་དབྱེབས་ཡང་ང་མ་ཡིན་པར་ཐག་་་་་་བཅད། དེ་ལྟར་ཤིང་རྟ་རྣམ་བདུན་གྱི་རིགས་པ་ལ་བརྟེན་ནས་བརྟགས་ཤིང་དཔྱད་པའི་ཚེ་སྔ་སོར་དུས་རྟག་ཏུ་ང་ཞེས་མིག་་་་་་གིས་མཐོང་རྒྱུ་ལག་པས་འཛིན་རྒྱུ་ཡོད་པ་དེ་ལྟ་བུ་ཕུང་པོ་ལྔའི་་་་སྟེང་དུ་མིང་གིས་ཕར་བཏགས་པ་ཙམ་ཞིག་མ་གཏོགས་རང་་་་་་་ངོས་ནས་གྲུབ་པ་རྡུལ་ཙམ་ཡང་མ་རྙེད་པར་སྟོང་ཆམ་གྱིས་སོང་111

བའི་ཚེ་དབུ་མའི་ལྟ་བ་དང་པོ་རྙེད་པ་ཡིན། དེའི་ཚེ་ང་རང་བཞིན་གྱིས་མ་གྲུབ་པར་སྟོང་པ་ཉིད་དུ་འདུག་སྙམ་པས་ངེས་་་་་་ཤེས་ཤུགས་དྲག་བོ་འདྲེན། དེ་ནས་ཆོས་ཀྱི་བདག་མེད་གཏན་ལ་འབེབས་ཚུལ་ནི་གཟུགས་ཅན་རང་ལུས་ལྟ་བུ་ལ་མཚོན་ན། ངའི་ལུས་པོ་ཞེས་ཟེར་བ་འདི། རྐང་པ་ལག་པ་མགོ་བོ་བཅས་ཡན་ལག་ལྔ་དང་གཅིག་ཏུ་གྲུབ་བམ་སྙམ་ན་ཞེས་སྔར་བཞིན་རིག་་་་་་པས་དཔྱད་ནས། རང་བཞིན་མེད་པའི་ངེས་པ་འདྲེན་པར་བྱ།ཡང་གཟུགས་མེད་རང་སེམས་ལྟ་བུ་ལ་མཚོན་ན། ངའི་སེམས་ཞེས་ཟེར་བ་འདི་སྔ་ཕྱི་བར་གསུམ་གྱི་རྣམ་རྟོག་མང་པོ་འདི་དང་གཅིག་ཏུ་གྲུབ་སྙམ་ན། ཞེས་སྔར་བཞིན་དཔྱད་ལ། རང་བཞིན་མེད་པར་གཏན་ལ་དབབ། གཞན་ཡང་གཟུགས་ཅན་གཟུགས་མེད་མང་པོ་ལ་སྤྲོས་ནས་ཐུབ་ཚོད་ལ་དཔྱད་ནས་རང་བཞིན་་་་་་མེད་པའི་ངེས་པ་འདྲེན། དེ་ནས་སྤྲོས་པ་ཆེར་མི་བྱེད་པར་དེ་བཞིན་དུ་རི་རྭ་བ་ཁང་ཁྱིམ། རྩི་ཤིང་ནགས་ཚལ་ཉི་མ་ཟླ་བ་རི་རབ་སོགས་སྣང་སྲིད་སྣོད་བཅུད་འཁོར་འདས་ཀྱིས་བསྡུས་པའི་ཆོས་ཐམས་ཅད་རང་རང་གི་གདགས་གཞིའི་སྟེང་དུ་མིང་གི་་་་་་་ཕར་བཏགས་པ་ཙམ་ཞིག་མ་གཏོགས་རང་ངོས་ནས་གྲུབ་པ་་་་་་་རྡུལ་ཙམ་ཡང་མི་འདུག་སྙམ་པས། སྟོང་ཉིད་ཀྱི་ངེས་ཤེས་ཤུགས་དྲག་བོ་དྲངས་ལ། ཆོས་ཐམས་ཅད་ཀྱི་ངོ་བོ་གདོད་ནས་ནམ་112

མཁའ་ལྟར་སྟོང་སང་འབའ་ཞིག་ཏུ་ངེས་པས་ངེས་ཤེས་དེ་ཉིད་ཀྱི་རྒྱུན་སྐྱོངས་པ་ནི་མཉམ་གཞག་ནམ་མཁའ་ལྟ་བུའི་སྐྱོངས་་་་་་་ཚུལ་ལོ། །ཡང་བྱེང་རྒོད་ཀྱིས་བར་བཅད་ནས་མི་ངེས་པའི་ཚེ་སྔར་བཞིན་དཔྱད་ནས། སྟོང་ཉིད་ཀྱི་ངེས་ཤེས་ཤུགས་དྲག་པོ་དྲངས་ལ། སྟོང་སང་ངེར་ངེས་པའི་ངང་དེ་ཉིད་ལ་རྩེ་གཅིག་ཏུ་འཇོག་པ་དང་དཔྱད་པ་གཉིས་ཀ་སྤེལ་མར་བྱའོ། །དེ་ལྟར་བྱིང་རྒོད་ཀྱི་སྐྱོན་བསལ་ནས། མཉམ་གཞག་ནམ་མཁའ་ལྟ་བུའི་སྟོང་ཉིད་ཀྱི་རྒྱུན་དྲན་ཤེས་ཀྱིས་བསྐྱངས་པའི་ཚེ་སྐབས་ཞིག་བྱིང་་་་་་་རྒོད་ཕྲ་རགས་ཐམས་ཅད་དང་བྲལ་ནས། འབད་རྩོལ་མེད་པར་མཉམ་གཞག་གི་ངང་དུ་ངམ་ངམ་ཤུགས་ཀྱིས་འགྲོ་བའི་ཚེ་རྩོལ་བ་གློད་ནས་བཏང་སྙོམས་སུ་བཞག་ན་ཅི་ཙམ་འདོད་པ་དེ་ཙམ་དུ་གསལ་འགྲིབ་མེད་པར་མཉམ་གཞག་ལ་གནས་པ་བྱུང་ན།ལྷག་མཐོང་རྗེས་མཐུན་པ་ཟེར། དེ་ནས་བསྐྱངས་པས་ལུས་སེམས་ལ་སྔར་མེད་པའི་ཤིན་སྦྱངས་ཀྱི་དགའ་བདེ་ཁྱད་པར་་་་་་་ཅན་དང་བཅས་པས་མཉམ་གཞག་བརྟན་པོ་བྱུང་ན། ལྷག་མཐོང་མཚན་ཉིད་པ་ཟེར། དེས་ཚེ་ཕྲ་རགས་ཀྱི་རྣམ་རྟོག་ཐམས་ཅད་མཉམ་གཞག་ནམ་མཁའ་ལྟ་བུའི་སྟོང་པ་ཉིད་ཀྱི་ངང་དུ་་་་་་རང་སར་ཞི་ནས། མཉམ་གཞག་གི་ངོ་བོ་སུ་གང་གིས་ཀྱང་མ་སྒྲིབ་པར། སྟོན་དུས་ཀྱི་ནམ་མཁའ་གཡའ་དག་པའི་དཀྱིལ་ལྟར་113

གསལ་འགྲིབ་མེད་པར་རྗེན་ལྷག་གེར་མཐོང་བ་དང་མི་འབྲལ་བ་འབྱུང་ཚེ། ཞི་གནས་དང་ལྷག་མཐོང་ཟུང་དུ་འབྲེལ་བའི་ལམ་ཟེར། དེ་ནས་ཡུན་རིང་མཉམ་པར་གཞག་ན། མི་རྟོག་པ་དང་།གསལ་བ་དང་། དྭངས་པ་དང་། ཕྲ་བ་སྟེ་མཚན་ཉིད་བཞི་ལྡན་དུ་སྐྱེ་སྟེ། མི་རྟོག་པ་ནི་མཉམ་པར་གཞག་པ་ན། དབུགས་ཕྱི་ནང་དུ་རྒྱུ་བ་ཡང་མི་ཚོར་ཞིང་། འཁྲུལ་རྟོག་ཐམས་ཅད་དང་བྲལ་ནས་གནས་པ་འོང་། གསལ་བ་ནི་སྟོན་དུས་ཀྱི་ཉི་མ་ཕྱེད་ཀྱི་དུས་ཀྱི་ནམ་མཁའི་དཀྱིལ་གསལ་བ་དང་ཁྱད་པར་མེད་པ་འོང་།དྭངས་པ་ནི་ཏིང་གཙང་མའི་ནང་དུ་ཆུ་བླུགས་ནས། ཉི་མ་ལ་བཞག་ནས་བལྟས་པ་དང་འདྲ་བ་འོང་། ཕྲ་བ་ནི་མཚན་ཉིད་གསུམ་པོ་དེའི་ངང་ནས་བལྟས་ན། དངོས་པོ་སྤུའི་རྩེ་མོ་གཤགས་པའི་ཆ་གཅིག་བྱུང་ཡང་མཐོང་བ་འོང་། དེ་ནས་བསྒོམ་ན་མངོན་ཤེས་དང་རྫུ་འཕྲུལ་སོགས་ལྷག་མཐོང་གི་ཡོན་ཏན་ཐམས་ཅད་་་་འབྱུང་བར་འགྱུར་རོ། ། ་སྨྲས་པ། དྲིན་ཅན་བླ་མ་རྣམས་ལ་གསོལ་བ་འདེབས། །ཡང་དག་ལྟ་བ་རྟོགས་པར་བྱེན་གྱིས་རློབས། །ཤིང་རྟ་ཡན་ལག་རྣམས་དང་གཅིག་མིན་བཞིན། །ང་དང་ཕུང་པོ་གཅིག་ཏུ་གྲུབ་པ་མེད། །ཡན་ལག་རྣམས་ལས་ལོགས་ན་ཤིང་རྟ་མེད། །དེ་བཞིན་ཕུང་པོ་ལས་གཞན་ང་ཡང་མེད། །ཤིང་རྟ་ཡན་ལག་རྣམས་ཀྱི་རྟེན་དུ་114

མེད། །དེ་བཞིན་ང་ཡང་ཕུང་པོའི་རྟེན་དུ་མེད། །ཤིང་རྟ་ཡན་ལག་རྣམས་ལ་བརྟེན་ནས་མེད། །དེ་བཞིན་ང་ཡང་ཕུང་པོར་བརྟེན་ནས་མེད། །ཡན་ལག་རྣམས་ལ་ཤིང་རྟ་མི་ལྡན་བཞིན། །ཕུང་པོ་ལྔ་ལ་ང་ཡང་ལྡན་པ་མིན། །ཤིང་རྟ་ཡན་ལག་འཚོགས་ཙམ་མིན་པ་ལྟར། །ང་ནི་ཕུང་པོ་འཚོགས་པ་ཙམ་ཡང་མིན། །ཤིང་རྟ་ཡན་ལག་འཚོགས་པའི་དབྱིབས་མིན་བཞིན། །ང་ནི་ཕུང་པོ་འཚོགས་པའི་དབྱིབས་ཡང་མིན། །དཔྱད་ན་ཤིང་རྟ་རང་བཞིན་མེད་པ་ལྟར། །ང་ཡང་རང་བཞིན་མེད་པར་ཤེས་པར་བྱ། །དེ་བཞིན་རིགས་པས་དཔྱད་ནས་གཟུགས་ཕུང་སོགས། །ཆོས་ཀྱི་བདག་མེད་གཏན་ལ་དབབ་པར་བྱ། །ཕབས་ནས་ཆོས་ཀུན་སྟོང་པ་ཉིད་དུ་འདུག །སྙམ་དུ་སྟོང་ཉིད་ངེས་ཤེས་ཤུགས་དྲག་དྲངས། །མདོར་ན་འཁོར་འདས་ཆོས་རྣམས་མ་ལུས་པ། །གདོད་ནས་མཁའ་ལྟར་སྟོང་སང་འབའ་ཞིག་ཏུ། །ངེས་པའི་ངང་དུ་མཉམ་པར་འཇོག་པ་ལ། །མཉམ་གཞག་ནམ་མཁའ་ལྟ་བུའི་སྟོང་ཉིད་ཟེར། །ཞི་གནས་སྙིང་སྟོབས་ཅན་གྱི་རྣལ་འབྱོར་པས། །ཤིང་རྟ་རྣམ་བདུན་རྣོ་ངར་རིག་པ་ཡི། །རལ་གྲིའི་འཁྲུལ་འཁོར་ཡང་ཡང་བསྐོར་ཙ་ན། །བདག་འཛིན་དགྲ་རྣམས་ཕྱེ་མར་འཐག་པར་འགྱུར། །དེ་ལྟར་བསྐྱངས་ཚེ་བྱེང་རྒོད་སྐྱོན་དང་བྲལ། །མཉམ་གཞག་ནམ་མཁའ་ལྟ་བུའི་སྟོང་ཉིད་ཀྱི། །ངང་དུ་ངམ་ངམ་ཤུགས་115

ཀྱིས་འགྲོ་བའི་ཚེ། །རྩོལ་བ་གློད་ནས་བཞག་ཚེ་སྔར་བས་ཀྱང་། །གསལ་ཞིང་བརྟན་ན་ལྷག་མཐོང་རྗེས་མཐུན་ཟེར། །དེ་ནས་སྦྱངས་ཚེ་ལུས་སེམས་གཉིས་ཀ་ལ། །སྔར་མེད་ཤིན་སྦྱངས་བདེ་བ་འབར་བའི་ཚེ། །ལྷག་མཐོང་མཚན་ཉིད་པ་ཡིན་ངོ་མཚར་ཆེ དེ་ཚེ་རྣམ་རྟོག་སྟོང་ཉིད་དབྱེངས་སུ་ཞི། །སྟོང་ཉིད་ངོ་བོ་ལྷག་གེར་མཐོང་བ་ལ། །ཞི་གནས་ལྷག་མཐོང་ཟུང་དུ་འབྲེལ་ཞེས་ཟེར། །དེ་ནས་བསྐྱངས་ཚེ་རྟོག་མེད་ལྷན་ནེར་གནས། །ཤིན་ཏུ་གསལ་ཞིང་དྭངས་པའི་མཉམ་གཞག་འབྱུང་། །དེ་ཡི་ངང་ནས་བལྟས་ན་ཕྱི་ནང་གི །དངོས་པོ་སྤུ་རྩེ་ཙམ་ཞིག་ཚུན་ཆད་མཐོང་། །དེ་ནས་བསྐྱངས་ན་མངོན་ཤེས་ཛུ་འཕྲུལ་སོགས། །ལྷག་མཐོང་ཡོན་ཏན་ཐམས་ཅད་འབྱུང་བར་འགྱུར། །འདིས་མཚོན་དུས་གསུམ་བསགས་པའི་དགེ་བ་རྣམས། །དབུ་མའི་ལྟ་བ་རྟོགས་པའི་རྒྱུ་རུ་བསྔོ། །དེང་ནས་བཟུང་སྟེ་ཡང་དག་ལྟ་བ་དང་། །ཚེ་རབས་ཀུན་ཏུ་འབྲལ་བར་མ་གྱུར་ཅིག །ཅེས་པ་འདི་ནི་བར་སྐབས་ཀྱི་ཚིགས་སུ་བཅད་པའོ། །ད་ནི་རྗེས་ཐོབ་སྒྱུ་མ་ལྟ་བུའི་སྟོང་ཉིད་ལ་སྦྱོངས་ཚུལ་ནི། དཔེར་ན་ཤིང་རྟ་ཡན་ལག་གི་སྟེང་དུ་སྒྲོ་བཏགས་པ་མ་གཏོགས། དཔྱད་ན་དོན་དམ་པར་རང་བཞིན་གྱིས་གྲུབ་པ་རྡུལ་ཙམ་ཡང་མེད་པ་ལྟར། ང་ཡང་ཕུང་པོ་ལྔའི་སྟེང་དུ་མིང་གིས་ཕར་བཏགས་པ་ཙམ་མ་གཏོགས་དཔྱད་ན་དོན་དམ་པར་་་་116

རང་བཞིན་མེད་པར་རྟོགས། དེ་བཞིན་དུ་ཆོས་གཞན་ཐམས་ཅད་ཀྱང་རང་བཞིན་མེད་པར་རྟོགས་པས་རྟག་མཐར་མི་ལྟུང་།ཡང་རང་བཞིན་མེད་རུང་མ་དཔྱད་པའི་ཚེ་ཀུན་རྫོབ་ཀྱི་སྣང་ངོར་ཡན་ལག་གི་སྟེང་དུ་མིང་གིས་བཏགས་པ་ཙམ་ཞིག་ཡོད་པ་ལྟར་ང་ཡང་རང་བཞིན་མེད་རུང་། མ་དཔྱད་པའི་ཀུན་རྫོབ་ཀྱི་སྣང་ངོར་ཕུང་པོ་ལྔའི་སྟེང་དུ། མིང་གིས་བཏགས་པ་ཙམ་ཞིག་ཡོད་པར་ཤེས་པ་དེ་བཞིན་དུ་ཆོས་གཞན་ཐམས་ཅད་ཀྱང་མིང་གིས་བཏགས་པ་ཙམ་ཞིག་ཡོད་པར་ཤེས་པས་ཆད་མཐར་མི་་་་་་་ལྟུང་། དཔེར་ན་ཤིང་རྟ་རང་བཞིན་མེད་རུང་ཡན་ལག་འཚོགས་ཙམ་གྱེ་རྟེན་འབྲེལ་ལ་བརྟེན་ནས་ཤིང་རྟའི་དོན་བྱེད་ནུས་པས་ན་ཤིང་རྟའི་མིང་ཙམ་ཡོད་པས་ཀྱང་ཡོད་གོ་ཆོད་པ་ལྟར། ང་ཡང་རང་བཞིན་མེད་རུང་ཕུང་པོ་ལྔ་འཚོགས་ཙམ་གྱི་རྟེན་་་་་་་་་་འབྲེལ་ལ་བརྟེན་ནས་ངའི་དོན་གང་ཡང་བྱེད་ནུས་པས་ན་ངའི་མིང་ཙམ་ཡོད་པས་ཀྱང་ཡོད་གོ་ཆོད་ཡོང་། དེ་བཞིན་དུ་ཆོས་ཐམས་ཅད་རང་བཞིན་གྱིས་གྲུབ་པ་མེད་རུང་རྒྱུ་རྐྱེན་རྟེན་་་་་་་་་་འབྲེལ་ལ་བརྟེན་ནས་མིང་ཙམ་བརྡ་ཙམ་བཏགས་པ་ཙམ་ཡོད་་་་པས་ཡོད་གོ་ཆོད་ཡོང་། མདོར་ན་དོན་དམ་པར་ཆོས་ཐམས་ཅད་རང་བཞིན་གྱིས་གྲུབ་པ་རྡུལ་ཙམ་ཡང་མེད་རུང་། ཀུན་རྫོབ་ཏུ་རྒྱུ་རྐྱེན་རྟེན་འབྲེལ་ལ་བརྟེན་ནས་སྒྱུ་མ་རྨི་ལམ་ལྟར། ལས་འབྲས་117

དང་བྱ་བྱེད་ཀྱི་རྣམ་གཞག་ཐམས་ཅད་འཐད་པའི་ཚུལ་ལ་ངེས་པ་ཤུགས་དྲག་པོ་དྲངས་ནས། ཚོགས་བསོགས་སྒྲིབ་སྦྱོང་སོགས་སྤྱོད་ཕྱོགས་རྣམས་ལ་ཡང་སྒྱུ་མ་རྨི་ལམ་ལྟར་འཇུག་པར་བྱའོ། །དེ་ལྟར་ཆོས་ཐམས་ཅད་ངོ་བོ་སྟོང་བཞིན་དུ་སྣང་ཞིང་རྣམ་པ་་་་་་སྣང་བཞིན་དུ་སྟོང་པའི་སྣང་སྟོང་སྒྱུ་མ་ལྟ་བུའི་སྟོང་ཉིད་ལ་་་་་་་་སྦྱངས་ན། སྐབས་ཤིག་ཡིད་ངོར་སྣང་བ་ཐམས་ཅད་སང་སེང་ཁྲལ་ཁྲོལ་ཟ་ཟི་བན་བུན་ལང་ལོང་དུ་སོང་ནས་རེག་རྒྱུ་མེད་དམ་སྙམ་པའི་ཉམས་འབྱུང་། འཇིག་རྟེན་ཆོས་བརྒྱད་ཀྱི་སྣང་བ་ཐམས་ཅད་སྒྱུ་མར་ཤར་ནས་གང་ལའང་ཆགས་སྡང་མི་འབྱུང་།གཞན་ཆགས་སྡང་བྱེད་པ་མཐོང་ན་རྒོད་འཆོར་བ་འབྱུང་ངོ་། །ཡུན་རིང་པོ་སྦྱངས་པས་ནམ་ཞིག་ཆོས་ཐམས་ཅད་སྒྱུ་མ་ལྟ་བུར་མངོན་སུམ་དུ་གྱུར་ནས་ཕ་རོལ་གྱེ་ཡུལ་ཕྱོགས་མཐོང་བ་ལ་་་་་་་་་སོགས་པའི་སྤྱན་དང་། སེམས་ཅན་གཞན་གྱི་སེམས་ལ་ཅི་དྲན་ཤེས་པ་ལ་སོགས་པའི་མངོན་ཤེས་དང་། རི་བྲག་ལ་ཐལ་བྱུང་དུ་བགྲོད་པ་ལ་སོགས་པའི་ཛུ་འཕྲུལ་ཐོབ་པར་འགྱུར་རོ། །སྨྲས་པ། དྲིན་ཅན་བླ་མ་རྣམས་ལ་གསོལ་བ་འདེབས། །སྒྱུ་མའི་ཏིང་འཛིན་འབྱོངས་པར་བྱིན་གྱིས་རློབས། །ཤིང་རྟ་ཡན་ལག་ཐམས་ཅད་འཚོགས་ཙམ་གྱི། །སྟེང་དུ་མིང་གིས་ཕར་བཏགས་མ་གཏོགས་པ། །རང་བཞིན་གྲུབ་པ་རྡུལ་ཙམ་མ་མཆིས་118

ཀྱང་། །ཡན་ལག་ཆ་ཤས་འཚོགས་པའི་རྟེན་འབྲེལ་ལ། །བརྟེན་ནས་ཤིང་རྟའི་དོན་བྱེད་ནུས་པས་ན། །མིང་ཙམ་ཡོད་པས་ཡོད་གོ་ཆོད་པ་ལྟར། །ང་ཡང་ཕུང་པོ་ལྔ་པོ་འཚོགས་ཙམ་གྱི། །སྟེང་དུ་རྟོག་པས་བཏགས་པ་མ་གཏོགས་པ། །རང་བཞིན་གྲུབ་པ་རྡུལ་ཙམ་མ་མཆིས་ཀྱང་། །ཕུང་པོ་ལྔ་པོ་འཚོགས་པའི་རྟེན་འབྲེལ་ལ། །བརྟེན་ནས་ང་ཡི་དོན་བྱེད་ནུས་པས་ན། །མིང་ཙམ་ཡོད་པས་ཡོད་གོ་ཆོད་པར་འགྱུར། །དེ་བཞིན་ཆོས་རྣམས་ཐམས་ཅད་དོན་དམ་དུ། །རང་རང་གདགས་གཞིའི་སྟེང་དུ་མིང་བཏགས་པ། །མ་གཏོགས་རང་བཞིན་གྲུབ་པ་མ་མཆིས་ཀྱང་། །ཀུན་རྫོབ་རྒྱུ་རྐྱེན་འཚོགས་པའི་རྟེན་འབྲེལ་ལ། །བརྟེན་ནས་དཀར་ནག་ལས་འབྲས་བྱ་བྱེད་སོགས། །འཐད་པའི་ཚུལ་ལ་ངེས་ཤེས་ཤུགས་དྲག་དྲངས། །གང་སྣང་ཚུགས་ཐུབ་བདེན་པར་མི་འཛིན་པར། །སྣང་སྟོང་སྒྱུ་མའི་གཟིགས་མོར་ལམ་ལམ་བལྟ། །སྒྱུ་མ་བཞིན་དུ་ལས་འབྲས་བླང་དོར་སོགས། །རྒྱལ་སྲས་སྤྱོད་པ་རྣམས་ལ་འཇུག་པར་བྱ། །དེ་ལྟར་རྗེས་ཐོབ་སྒྱུ་མ་ལྟ་བུ་ཡི། །ཏིང་ངེ་འཛིན་ལ་ཡུན་རིང་སྦྱངས་གྱུར་ན། །ཡིད་ངོར་སྣང་བ་སང་སེང་ཁྲལ་མ་ཁྲོལ། །ཤག་ཤིག་ཟ་ཟི་བན་བུན་ལང་ལོང་དུ། །སོང་ནས་རེག་རྒྱུ་མེད་དམ་སྙམ་པ་འོང་། །ནམ་ཞིག་སྒྱུ་མའི་ཏིང་འཛིན་མཐར་ཕྱིན་ནས། །ཡུལ་གཞན་མཐོང་ཞིང་ཕ་རོལ་སེམས་རྒྱུད་ཤེས། །རི་བྲག་119

རྣམས་ལ་ཐལ་བྱུང་བགྲོད་པ་སོགས། །སྤྱན་དང་མངོན་ཤེས་རྫུ་འཕྲུལ་ཐོབ་པར་འགྱུར། །བླ་མའི་བྱེན་རླབས་རང་གཞན་དགེ་བའི་མཐུས། །སྒྱུ་མའི་ཏིང་འཛིན་མཐའ་རུ་ཕྱིན་པར་ཤོག །ཅེས་སྨྲས་པའོ། །ཡང་དད་གཏོང་བློ་གྲོས་མཆོག་མངའི་སློབ་བུ་སྡེ་པ་བློ་་་་་་་་་་བཟང་ཚེ་རིང་དང་། སྐྱེས་བུ་དམ་པ་གོང་མའི་ཡང་སྤྲུལ་རྩེ་བརྒྱད་བླ་མ་བློ་བཟང་ཆོས་གྲགས་རྣམ་གཉིས་ཀྱིས་ཚེ་བློས་་་་་་་་་་བཏང་ནས་འོངས་ཏེ་མཁོ་བའི་ཡོ་བྱད་མང་པོ་ཕུལ་ནས། གུས་པས་ཕྱག་དང་བཅས་བླ་མ་རིན་པོ་ཆེ། བདག་ཅག་གཉིས་ལ་འཁོར་བར་སྐྱེ་བའི་རྒྱུན་བཅད་ནས་སངས་རྒྱས་ཀྱི་གོ་འཕང་་་་་་་ཐོབ་པའི་ལྟ་སྤྱོད་ཟུང་དུ་འབྲེལ་བའི་གདམས་པ་མཆོག་ཏུ་གྱུར་པ་ཞིག་གནང་བར་ཞུ་ཞེས་ཞུ་དོན་ཚིགས་སུ་བཅད་ནས་ཕུལ་པ།བྱང་ཆུབ་སེམས་ཀྱི་དཀྱིལ་འཁོར་རྒྱས། །ཐབས་མཁས་བསྡུ་བཞིའི་འོད་སྟོང་འགྱེད། །གདུལ་བྱ་གླིང་བཞི་ཐོགས་མེད་བགྲོད། །རྗེ་ཉི་ཟླ་ལྟ་བུའི་རྣལ་འབྱོར་པ། །སྐུ་གསུམ་ལྷུན་གྲུབ་རྩལ་གསུམ་རྫོགས། །ཉམས་དང་རྟོགས་པའི་གཡུ་རལ་རྒྱས། །ཐུབ་བསྟན་གངས་རིའི་རྒྱན་དུ་མཛེས། །རྗེ་སེངྒེ་ལྟ་བུའི་རྣལ་འབྱོར་པ། །ཐུགས་རྗེ་ཐབས་མཁས་གྲུ་བོ་ཆེར། །བརྟེན་ནས་གདུལ་བྱ་མགྲོན་པོ་རྣམས། །འཁོར་བའི་ཆུ་བོ་ཆེ་ལས་སྒྲོལ། །རྗེ་120

མཉན་པ་ལྟ་བུའི་རྣལ་འབྱོར་པ། །ཟབ་རྒྱས་གདམས་པའི་སྨན་རྐྱལ་ཐོགས། །འགྲོ་ཀུན་ཉོན་མོངས་ནད་རྣམས་གསོས། །གཏན་བདེ་ལུས་ཟུངས་རྒྱས་པར་བྱེད། །རྗེ་སྨན་པ་ལྟ་བུའི་རྣལ་འབྱོར་པ། །ཀྱི་ཧུད་བདག་ཅག་ཐོག་མེད་ནས། །མ་རིག་འཚོ་མེད་གཅོང་གིས་ཟིན། །ཆགས་སྡང་གཉིས་ཀྱི་ཚ་གྲང་འཐབ། །སྡུག་བསྔལ་གསུམ་གྱི་ཟུག་གཟེར་ལངས། །བདག་བསྟོད་གཞན་སྒོད་འཁུན་བུ་ཤོར། །དགེ་བའི་ཟས་ལ་ཞེན་པ་ལོག །མི་དགེ་ཆང་སྐྱུར་དབང་མེད་འཐུངས། །ན་ཚ་སྔར་བས་ཆེ་བར་སོང་། །མི་ན་བ་ཡི་དགུ་གཅིག་ན། །དགེ་བའི་བཤེས་གཉེན་སྨན་པ་མེད། །གསོན་པའི་རེ་བ་མ་མཆིས་དུས། །ཨེ་མ་ལས་དང་སྨོན་ལམ་བཟང་ རྗེ་བཙུན་སྨན་པའི་རྒྱལ་པོ་ཁྱེད། །བྱོན་ནས་དམ་ཆོས་སྨན་ཡང་བཏང་། །མ་རིག་གཅོང་ནད་སངས་པའི་མོད། །ཉོན་མོངས་ནད་གཞན་རིམ་གྱིས་དྭངས། །དགེ་བའི་ཟས་ཀྱི་དང་ཁ་ཕྱེ། །ད་ནི་དགེ་སེམས་ཟོ་མདོག་བཟང་། །འཁོར་བའི་མལ་ནས་ཡར་ལངས་ནས། །ཐར་པའི་ལམ་ལ་གོམ་པ་རེ། །འདོར་བའི་སྐལ་པ་ད་ལྟ་་བྱུང་། །བཀའ་དྲིན་ཆེའོ་སྨན་པའི་རྒྱལ། །ད་ནི་ཆོས་ཀྱི་སྨན་ཡོན་དུ། །བསྒྲུབ་པའི་མཆོད་པ་རྒྱུན་དུ་འབུལ། །སླར་ཡང་ཉོན་མོངས་་ནད་བྱུང་ཡང་། །རྗེ་བཙུན་སྨན་པ་ཁྱེད་ལ་རེ། །ད་ནི་བཀའ་གདམས་གོང་མ་ཡིས། །སྦྱར་ཞིང་གསོལ་བའི་སྨན་གྱེ་འཕྲོ། །མ་121

རིག་ཉོན་མོངས་ནད་ཀྱི་རིགས། །ཐམས་ཅད་གཅིག་ཆར་རབ་བཅོམ་ནས། །གཏན་བདེ་ལུས་ཟུངས་རྒྱས་མཛད་པའི། །ལྟ་སྤྱོད་ཟུང་དུ་འབྲེལ་བའི་ལམ། །གདམས་པ་ཀུན་གྱི་རབ་དང་ཕུལ། །སྨན་མཆོག་འཆི་མེད་བདུད་རྩི་ཞིག །བདག་ཅག་གཉིས་ལ་སྩལ་དུ་གསོལ། །ཞེས་སྨྲས་པའི་ལན་དུ། །ཀྱེ་སྐལ་ལྡན་གྱི་བུ་གཉིས་མ་ཡེངས་པར་ཉོན་ལ་ཡིད་ལ་ལེགས་པར་ཟུངས་ཤིག འཁོར་བ་འདིར་འཁྱམས་ནས་སྡུག་བསྔལ་སྣ་ཚོགས་མི་འདོད་བཞིན་དུ་་་་་མྱོང་དགོས་པ་འདི་གང་ལས་བྱུང་སྙམ་ན། གཏམ་རྒྱུད་གཅིག་བཤད། སྔོན་སྟོན་པ་ཤེས་རབ་གཡུང་དྲུང་བྱ་བ་ཤིན་ཏུ་སྡར་བས།ནུབ་གཅིག་ཕྱི་རོལ་ཏུ་སོང་ནས་ཆོས་བཤད་ནས་མཆོད་ཁང་་་་་་་ནང་དུ་འོང་ཙ་ན། མར་མེ་རླུང་གིས་བསྒུལ་བས། འོད་ཕྱགས་མ་ལ་ཕོག་པས་སྡིག་པ་གཅིག་སྒབ་སྒབ་བྱུང་བར་གཟིགས་ནས། འ་བྱས་སྐད་ངན་བཏོན་པས། ཕུག་ན་ཡོད་པའི་སྒོམ་ཆེན་གཅིག་ཀྱང་ཕྱིར་ཐོན་བྱུང་ནས་སློབ་དཔོན་ལ་སྐད་ངན་བྱུང་བས་འཚེ་བ་ཞིག་བྱུང་བ་ཡིན་སྙམ་ནས། འས་བཏབ་པས། དགེ་བཤེས་ཡུང་བ་བྱུང་ནས། ཅི་ཉེས་བྱས་པས་འདི་ཅི་ཡིན་ཟེར། ཡུང་བ་པ་དཔའ་པས་དྲུང་དུ་ཕྱིན་ནས་བལྟས་པས། ཕྱགས་མར་སོང་བས་ཁོང་རང་ཚོ་ཕར་འགྱེལ་ཚུལ་འགྱེལ་ནས་གད་མོ་ཤོར་སྐད། དེ་ཡང་མ་རིག་པ་ལས་བྱུང་བ་ལྟར། འཁོར་བའི་སྡུག་བསྔལ་ཐམས་122

ཅད་ཀྱི་རྩ་བ་ཕར་དེད་ན་མ་རིག་པ་ཡིན། འོ་ན་གང་མ་རིག་སྙམ་ན། ཆོས་དང་གང་ཟག་གཉིས་བདག་མེད་སྟོང་པ་ཉིད་དུ་མ་རིག་པ་ཡིན། འོ་ན་དེ་ཇི་ལྟར་མ་རིག་སྙམ་ན། དཔེར་ན་མི་གཅིག་དགུང་དུས་མུན་པ་རབ་རིབ་ལ་ཕྱིན་ན། མུན་པ་རབ་རིབ་ཀྱིས་བསྒྲིབས་ནས། ས་ན་ཐག་པ་ཁྲ་བོ་འཁྱེལ་ནས་ཡོད་པ་གསལ་བོར་མ་མཐོང་ཚེ། སྟེང་ན་སྦྲུལ་མེད་རུང་དེ་སྦྲུལ་དུ་མཐོང་ནས། ཤིན་ཏུ་འཇིགས་ཤིང་སྐྲག་ནས་སྙིང་ཁར་འཚངས་པ་ལྟར། འོ་སྐོལ་རྣམས་ཀྱང་མ་རིག་པ་མུན་པ་ལྟ་བུས་བསྒྲིབས་ནས། ལུས་སེམས་ཐག་ཁྲ་ལྟ་བུའི་གནས་ལུགས་གསལ་པོར་མ་མཐོང་ཚེ། སྟེང་ན་ང་མེད་རུང་དེ་ལ་བརྟེན་ནས་ང་ཞེས་མིག་གིས་མཐོང་རྒྱུ་དང་ལག་པས་འཛིན་རྒྱུ་ཡོད་ཡོད་འདྲ་བ་སྦྲུལ་གྱི་སྣང་བ་ལྟར་བྱུང་ནས།བདག་གཞན་རིས་སུ་བཅད། རང་ཕྱོགས་ལ་ཆགས་གཞན་ཕྱོགས་ལ་སྡང་བས་ཆགས་སྡང་སྒྱེས། ཆགས་སྡང་གཉིས་ལ་བརྟེན་ནས་ཉོན་མོངས་པ་གཞན་ཐམས་ཅད་རིམ་གྱིས་རྒྱས་ནས།ཉོན་མོངས་པའི་དབང་གིས་འཁོར་བ་མཐོ་དམན་དུ་སྐྱེ་བའི་་་་་་་ལས་བཟང་ངན་ཐ་དད་པ་བསགས། ལས་ཀྱི་དབང་གིས་འཁོར་བ་མཐོ་དམན་དུ་མི་འདོད་བཞིན་དུ་འཁོར་ནས་སྦྲུལ་གྱི་་་་་་་་་་་་་འཇིགས་སྐྲག་ལྟར་སྡུག་བསྔལ་ཅི་ཡང་མྱོང་བ་ཡིན་ཏེ། རྒྱལ་དབང་ལྔ་པ་རིན་པོ་ཆེའི་ཞལ་ནས། གཏི་མུག་མུན་པ་འཐིབ་པོའི་123

རབ་རིབ་ཀྱིས། །ལུས་སེམས་ཐག་ཁྲར་འཁྱིལ་བའི་སྣང་ཚུལ་ལ། །ངའོ་སྙམ་པས་དུག་སྦྲུལ་འཇིགས་རུང་གི །སྡུག་བསྔལ་གསུམ་གྱེས་དངངས་སྐྲག་ཅིར་ཡང་འཁོར། །ཞེས་དང་། པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་ཞལ་ནས།སྡུག་བསྔལ་ཐམས་ཅད་ཀྱི་རྩ་བ་ཕར་གཏུགས་ན་མ་རིག་པ་ཡིན་གསུངས། འོ་ན་མ་རིག་པ་དེ་ཇི་ལྟར་རིག་པར་བྱ་སྙམ་ན། དཔེར་ན་ཐག་ཁྲ་ལ་སྦྲུལ་དུ་འཁྲུལ་ནས་འཇིགས་ཤིང་སྐྲག་པའི་མི་དེ་ལ།རྒྱུས་ཡོད་ཀྱི་གྲོགས་གཞན་ཞིག་གིས་སྦྲུལ་མེད་ཚུལ་གྱི་རྒྱུ་མཚན་རྣམས་སྨྲས་ན། དེ་ལ་བརྟེན་ནས་རང་གིས་ཀྱང་ཐག་ཉེར་བཏུད་ནས་ཞིབ་ཏུ་བལྟས་པས། སྦྲུལ་མ་ཡིན་པར་ཐག་པ་ཡིན་པར་མཐོང་ཚེ་འཇིགས་སྐྲག་རང་ཞི་ལ་སོང་ནས་ཞེ་བློ་བདེ་བ་ལྟར།འོ་སྐོལ་རྣམས་ཀྱིས་བདག་མེད་ལ་བདག་ཏུ་བཟུང་ནས་སྡུག་་་་་་་བསྔལ་བ་ལ། བླ་མ་དགེ་བའི་བཤེས་གཉེན་རྒྱུས་ཡོད་ཀྱི་གྲོགས་ལྟ་བུས་བདག་མེད་ཚུལ་ལུང་རིགས་ཀྱི་སྒོ་ནས་ཞིབ་ཏུ་གསུངས་ཚེ།དེ་ལ་བརྟེན་ནས་རང་གིས་ཀྱང་ཤེས་རབ་མིག་ལྟ་བུས་ཞིབ་ཏུ་་་་་བརྟགས་ཤིང་དཔྱད་པས་གང་ཟག་དང་ཆོས་རྣམས་བདག་མེད་སྟོང་པ་ཉིད་དུ་རྟོགས་ཚེ། སྦྲུལ་གྱིས་འཇིགས་སྐྲག་ལྟ་བུའི་འཁོར་བའི་སྡུག་བསྔལ་རྣམས་ཀྱང་རང་ཞི་ལ་སོང་ནས་ཞེ་བློ་བདེ་བ་་་་་ལྟར། ཐར་པའི་བདེ་བ་ཐོབ་པར་འགྱུར་རོ། །དེ་ལྟར་བདག་མེད་124

ཀྱི་ལྟ་བ་རྣམ་པར་དག་པ་ལ་སྤྱོད་པ་རྣམ་པར་དག་པ་དགོས།དཔེར་ན་བྱ་གཤོག་པ་གཉིས་འཛོམ་གྱིས་ནམ་མཁའ་ལ་འཕུར་་་་ནུས། གཤོག་པ་ཡ་གཅིག་བཟང་ཡང་གར་ཡང་མི་ཕྱིན་པ་ལྟར།ལྟ་སྤྱོད་ཟུང་དུ་འབྲེལ་བའི་ཉམས་ལེན་ལ་བརྟེན་ནས་རྣམ་པ་་་་་་ཐམས་ཅད་མཁྱེན་པའི་གོ་འཕང་ཐོབ་ནུས། ལྟ་སྤྱོད་གང་རུང་གཅིག་བཟང་ཡང་ས་ལམ་གར་ཡང་ཕྱིན་མི་ནུས། འོ་ན་ལྟ་སྤྱོད་ཟུང་དུ་འབྲེལ་བའི་ཉམས་ལེན་ཇི་ལྟར་བྱ་སྙམ་ན། མདོ་ཏྲིལ་གྱིས་དྲིལ་བའི་ལག་ལེན་ལ་སྔོན་གྱི་བཀའ་གདམས་པའི་སྐྱེས་ཆེན་་་་་་་དམ་པ་རྣམས་ཀྱིས། འཁོར་བའི་སྡུག་བསྔལ་ཐམས་ཅད་བསྐྱེད་པའི་རྩ་བ་བདག་མེད་ལ་བདག་ཏུ་འཛིན་པའི་མ་རིག་པ་འདི་་་་་ཡིན་པར་མཁྱེན་ནས། གཅིག་དང་དུ་བྲལ་གྱི་རིགས་པས་གང་ཟག་དང་ཆོས་ཀྱི་བདག་མེད་གཏན་ལ་ཕབ་ནས། མཉམ་གཞག་ནམ་མཁའ་ལྟ་བུའི་སྟོང་ཉིད་དང་། རྗེས་ཐོབ་སྒྱུ་མ་ལྟ་བུའི་སྟོང་པ་ཉིད་ལ་བསླབ་པས་ལྟ་སྤྱོད་ཟུང་འབྲེལ་གྱི་ལམ་རྣམ་པར་དག་པ་དེ་ལ་བརྟེན་ནས་སངས་རྒྱས་པ་ལྟར་འོ་སྐོལ་རྣམས་ཀྱིས་ཀྱང་།གང་ཟག་གི་བདག་མེད་ལ་ད་ལྟ་རྨི་ལམ་ཚུན་ཆད་དུ། ང་ང་ཟེར་སྙིང་ནང་དུ་དམ་སྦྲེང་སྦྲེང་མིག་གིས་མཐོང་རྒྱུ་དང་ལག་པས་་་་་་འཛིན་རྒྱུ་ཡོད་ཡོད་ལྟ་བུ་འདི། ལུས་སེམས་གཉིས་ཀྱི་སྟེང་དུ་རྟོག་པས་བཏགས་པ་ཙམ་མ་ཡིན་པར། རང་ངོས་ནས་གྲུབ་པའི་ང་125

འམ་བདག་ཞིག་ཡོད་ན། ལུས་སེམས་གཉིས་དང་གཅིག་ཏུ་གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན། ལུས་ལ་ཡན་ལག་ཉིང་ལག་དང་། སེམས་ལ་སྔ་ཕྱི་བར་གསུམ་གྱི་དྲན་བསམ་གྱེ་རྣམ་རྟོག་མང་བ་བཞིན་དུ་ང་དེ་ཡང་ཐ་དད་པ་མང་པོར་འགྱུར་ལ།ཡང་ན་ང་གཅིག་ཡིན་པ་བཞིན་དུ་ཐམས་ཅད་ཆ་མེད་གཅིག་ཏུ་འགྱུར། གཅིག་ཏུ་འདོད་ན་ང་དང་ངའི་ལུས་སེམས་ཞེས་མིང་སོ་སོར་བཏགས་པ་ཡང་དོན་མེད་ཅིང་ལུས་འཇིག་པའི་ཚེ་ང་ཡང་སྐྱེ་འཇིག་བྱེད་པར་འགྱུར། ལུས་མེད་པར་འགྱུར་བའི་ཚེ། ང་ཡང་མེད་པར་འགྱུར་བར་འདོད་ན། ལས་བྱས་པ་ཆུད་ཟ་བ་སོགས་ཉེས་པ་དུ་མ་ཡོད་པས། ང་དེ་ལུས་སེམས་གཉིས་དང་གཅིག་ཏུ་མ་གྲུབ་པར་ཐག་བཅད། ཡང་ཐ་དད་དུ་གྲུབ་ན་ལུས་ཀྱི་ཡན་ལག་དང་ཉིང་ལག་སོགས་ཆ་ཤས་རེ་རེ་ནས་བསལ་ཞིང་སེམས་ཀྱི་སྔ་ཕྱི་བར་གསུམ་གྱི་རྣམ་རྟོག་སོ་སོར་ཕྱེས་ནས་བལྟས་ཚེ། ང་འམ་བདག་རང་བཞིན་གྱེས་གྲུབ་པ་རྡུལ་ཙམ་ཡང་མི་རྙེད་པར་སྟོང་ཆམ་གྱིས་སོང་ཚེ། དེ་བཞིན་དུ་ཆོས་ཀྱི་བདག་མེད་ལ་གཟུགས་ཅན་རང་ལུས་ལྟ་བུ་ལ་མཚོན་ན། ལུས་ཞེས་པ་ཡན་ལག་ལྔའི་སྟེང་དུ་རྟོག་པས་བཏགས་པ་ཙམ་མ་ཡིན་པར་རང་ངོས་་་་་་ནས་གྲུབ་པའི་ལུས་ཤིག་ཡོད་ན། ཡན་ལག་རྣམས་དང་གཅིག་ཏུ་གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན་ཡན་ལག་ལྔ་བཞིན་126

དུ་ལུས་ཀྱང་ལྔར་འགྱུར་ལ། ཡང་ན་ལུས་གཅིག་པ་བཞིན་དུ་ཡན་ལག་རྣམས་ཀྱང་ཆ་མེད་གཅིག་ཏུ་འགྱུར། གཅིག་ཏུ་འདོད་ན་ལུས་དང་ལུས་ཀྱི་རྐང་ལག་མགོ་ཞེས་མིང་སོ་སོར་བཏགས་པ་ཡང་དགོས་པ་མེད་ལ། ལུས་ཀྱི་རྐང་པ་འམ་ལག་པ་བརྐྱངས་ཚེ།ལུས་ཀུན་གཡོ་དགོས་མི་གཡོ་ན། སོ་སོར་གྲུབ་པའི་རྟགས་ཡིན་པས། ལུས་ཡན་ལག་རྣམས་དང་གཅིག་ཏུ་མ་གྲུབ་པར་ཐག་བཅད། ཐ་དད་དུ་གྲུབ་ན་ཡན་ལག་ཉིང་ལག་སོགས་སོ་སོར་བསལ་བའི་ཤུལ་ན། ལུས་ཞེས་སྟོན་རྒྱུ་ཨེ་ཡོད། སོ་སོར་རྟོག་པའི་ཤེས་རབ་ཀྱི་མིག་གིས་བལྟས་པས། ལུས་ཞེས་པ་མིང་ཙམ་མ་གཏོགས་རང་བཞིན་གྱིས་གྲུབ་པ་སྐྲའི་རྩེ་མོ་བརྒྱར་བསྒོས་པའི་ཆ་ཙམ་ཡང་མ་རྙེད་པར་སྟོང་ཆམ་གྱིས་སོང་བའི་ཚེ ཡང་དེ་བཞིན་དུ། གཟུགས་མེད་རང་སེམས་ལྟ་བུ་ལ་མཚོན་ན། སེམས་ཞེས་བྱ་བ། རྣམ་པར་རྟོག་པ་འདི་རྣམས་ཀྱི་སྟེང་དུ་ཕར་རྟོག་པས་བཏགས་པ་ཙམ་མ་ཡིན་པར་རང་ངོས་ནས་གྲུབ་པའི་་་་་་་་་་སེམས་ཤིག་ཡོད་ན། རྣམ་པར་རྟོག་པ་དང་གཅིག་ཏུ་གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན། ཉིན་རེ་ལ་ཡང་རྣམ་རྟོག་བསམ་གྱིས་མི་ཁྱབ་པ་རྒྱུ་བ་བཞིན་དུ་སེམས་ཡང་མང་བར་འགྱུར། ཡང་སེམས་གཅིག་ཡིན་པ་བཞིན་དུ། འདས་མ་འོངས་ད་ལྟ་དུས་གསུམ་གྱི་རྣམ་རྟོག་ཐམས་ཅད་ཀྱང་ཆ་མེད་གཅིག་ཏུ་འགྱུར།127

གཅིག་ཏུ་འདོད་ན་སེམས་དང་རྣམ་རྟོག་ཅེས་མིང་སོ་སོར་་་་་་་་་་བཏགས་པ་ཡང་དོན་མེད་དུ་འགྱུར་ཞིང་། ད་ལྟའི་རྣམ་རྟོག་གི་སྟེང་དུ་འདས་པ་དང་མ་འོངས་པའི་རྣམ་རྟོག་གཉིས་ཀྱང་ཡོད་དགོས་པ་སོགས་ཉེས་པ་དུ་མ་ཡོད་པས། སེམས་དང་རྣམ་རྟོག་ཀུན་གཅིག་ཏུ་མ་གྲུབ་པར་ཐག་བཅད། ཐ་དད་དུ་གྲུབ་ན་སྔ་ཕྱི་བར་གསུམ་གྱི་རྣམ་པར་རྟོག་པའི་བྱེ་བྲག་རྣམས་སོ་སོར་ཕྱེས་་་་་་ནས་བལྟས་ཚེ། སེམས་ཞེས་པ་མིང་གིས་ཕར་བཏགས་པ་ཙམ་མ་གཏོགས་རང་ངོས་ནས་གྲུབ་པ་རྡུལ་ཙམ་ཡང་མ་རྙེད་པར་སྟོང་སང་ངེར་སོང་ཚེ། དེ་བཞིན་དུ་རི་རབ་ཁང་ཁྱིམ་སོགས་སྣང་སྲིད་འཁོར་འདས་ཀྱིས་བསྡུས་པའི་ཆོས་གང་ལ་ཐུབ་ཚོད་ལ་དཔྱད་་་་ནས། གང་ཡང་མིང་བརྡའ་ཙམ་མ་གཏོགས་རང་ངོས་ནས་མ་གྲུབ་པ་སྟོང་སང་འབའ་ཞིག་ཏུ་ངེས་ཚེ། དེའི་ངང་ལ་རྩེ་གཅིག་ཏུ་མཉམ་པར་བཞག ཡང་བྱེང་རྒོད་ཀྱིས་བར་བཅད་ནས་མི་ངེས་པར་གྱུར་ཚེ། སྔར་ལྟར་དཔྱད་ནས་སྟོང་སང་ངེར་ངེས་ཚེ་དེའི་ངང་ལ་བཞག ཡང་སྐབས་རེར་བྱེང་རྨུགས་གཉིད་གསུམ་རྣམ་རྟོག་འཕྲོ་རྒོད་གང་བྱུང་ལ་ཡང་སྔར་ལྟར་དཔྱད་ནས། རང་བཞིན་གྱེས་མ་གྲུབ་པ་ར་སྟོང་པ་ཉིད་དུ་ལྷང་ངེར་ངེས་ཚེ། སྟོང་སང་དེ་ཉིད་ཀྱི་ངང་དུ་རྩེ་གཅིག་ཏུ་མཉམ་པར་འཇོག་པ་ནི།མཉམ་གཞག་ནམ་མཁའ་ལྟ་བུའི་སྟོང་ཉིད་སྐྱོངས་ཚུལ་ལོ།།128

སྨྲས་པ། གདོད(རྒྱལ་བ་སྐལ་བཟང་རྒྱ་མཚོའི་མགུར་ལས།)ནས་དག་པའི་སེམས་ཀྱི་ངོ་བོ་ཉིད། །རྗེན་པར་སྟོན་མཛད་དྲིན་ཅན་བླ་མ་དང་། །དབྱེར་མེད་འཇམ་དཔལ་རྡོ་རྗེ་ཙོང་ཁ་པ། །བླ་མ་ལྷག་པའི་ལྷ་ཡི་ཞབས་ལ་འདུད། །གཉིད་ཀྱིས་མྱོས་པའི་ཤེས་ངོར་རྨི་ལམ་ཡུལ། །སྒྱུ་མས་བསླུས་པའི་རྟ་དང་གླང་པོ་སོགས། །སྣང་བ་ཙམ་ལས་གཞི་དེར་དོན་གྱི་ཆོས། །གང་ཡང་མེད་པར་བློ་ཡིས་བཏགས་པ་ཙམ། །དེ་བཞིན་བདག་གཞན་འཁོར་བ་མྱང་འདས་སོགས། །ཆོས་ཀུན་བློ་དང་མིང་གིས་ཐ་སྙད་ཀྱིས། །བཏགས་པ་ཙམ་ལས་གདགས་གཞི་རྣམས་ཀྱི་སྟེང་། །རང་གིས་ཡོད་པ་རྡུལ་ཙམ་མ་མཆིས་སོ། །དེ་ལྟ་ན་ཡང་མ་རིག་གཉིད་འཐུག་གིས། །སྦགས་པའི་སོ་སོའི་སྐྱེ་བོའི་ཚོགས་དྲུག་ངོར། །གང་སྣང་གཞི་དེར་དོན་གྱིས་གྲུབ་པ་ཞིག །འཆར་ཚུལ་རང་རེའི་བློ་ངན་འདི་ལ་ལྟོས། །ད་ལྟར་འཁྲུལ་བའི་བློ་ལ་སྣང་བ་ཡི། །ང་སོགས་ངོས་ནས་གྲུབ་པའི་སྡོད་ལུགས་འདི། །དགག་བྱ་ཕྲ་མོ་ཡིན་པའི་བློ་ཡི་ངོར། ་།ལྷག་མ་མེད་པར་ཁེགས་པ་ཤིན་ཏུ་གཅེས། །གལ་ཏེ་ང་ཞེས་ཕུང་པོའི་སྟེང་ཉིད་དུ། །མིང་ཙམ་མིན་པར་རང་ཉིད་ཡོད་གྱུར་ན། །གཞན་ལ་རག་ལས་ལྟོས་གྲུབ་མི་རུང་བས། །བདག་ཕུང་ཤར་ནུབ་རི་བཞིན་འབྲེལ་མེད་འགྱུར། །གཞན་ཡང་གཅིག་དང་དུ་མ་རྒྱུ་འབྲས་སོགས། །རྣམ་པར་བརྟག་པའི་ངེས་ངོར་དཔྱད་129

བྱའི་ཆོས། །རྡུལ་ཙམ་མི་དམིགས་དམིགས་གཏད་ཞིག་པ་ཡིས། །སྟོང་སང་མཁའ་ལྟར་ཤར་བའི་ཤེས་རབ་དེ། །ལྟ་བ་དངོས་ཡིན་དེ་དང་དུས་མཚུངས་སུ། །མི་བརྗེད་དྲན་པས་འཚིར་བཟུང་ཤེས་བཞིན་གྱེས། །རྒྱང་སོ་བཙུགས་ནས་ཏིང་འཛིན་བརྟན་པོ་ཡི། །བདེ་གསལ་མི་རྟོག་བསྒོམ་གྱི་ཡང་རྩེར་སོན། །དེ་ལྟར་རྩེ་གཅིག་འཇོག་དང་ཡང་དང་ཡང་། །དཔྱད་པས་ངེས་ཤེས་ཤུགས་དྲག་རྡོ་རྗེ་ལྟར། །མི་ཤིག་རྩེ་མོ་བརྒྱ་བའི་མཚོན་ཆ་ཡིས། །བདག་འཛིན་རི་བོ་འཇོམས་པར་གདོན་མི་ཟ། །ཞེས་པ་བར་སྐབས་ཀྱི་ཚིགས་སུ་བཅད་པའོ། །དེ་ལྟར་མཉམ་པར་གཞག་ནས་རྗེས་ཐོབ་ཏུ་ལངས་པའི་ཚེ། ང་དང་ལུས་སེམས་སོགས་འདི་ལྟར་སྣང་བའི་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་ནི་དོན་དམ་པར་ངོ་བོ་གདོད་ནས་སྟོང་པ་ནམ་མཁའ་ལྟ་བུ་ཡིན་ཀྱང་།ཀུན་རྫོབ་ཏུ་རྒྱུ་རྐྱེན་རྟེན་འབྲེལ་འཚོགས་པ་ལ་བརྟེན་ནས་སྒྱུ་མ་རྨི་ལམ་ལྟར། རྣམ་པ་དགག་མེད་དུ་སྣང་ཚུལ་ལ་བསམས་ནས།ལས་རྒྱུ་འབྲས་མི་བསླུ་བར་བདེན་པར་ངེས་པ་ལ་ངེས་ཤེས་་་་་་་་་ཤུགས་དྲག་དྲངས། གང་ཡང་ཚུགས་ཐུབ་བདེན་གྲུབ་ཏུ་མི་འཛིན་པར་སྒྱུ་མ་རྨི་ལམ་གྱི་སྣང་བ་ལྟར། སྣང་སྟོང་དུ་ལམ་ལམ་བསྒོམ་ཞིང་། སྒྱུ་མ་མཁན་གྱིས་སྒྱུ་མའི་རྟ་གླང་སོགས་ཀྱི་སྣང་བ་རྣམས་རང་བཞིན་གྱིས་མ་གྲུབ་པ་ཤེས་བཞིན་དུ་ཉེ་རིང་ཆགས་130

སྡང་མེད་པར། རང་གཞན་གང་གི་དོན་དུ་ཡང་སྤྲུལ་བསྒྱུར་སྣ་ཚོགས་ཀྱང་བྱེད་པ་ལྟར། འོ་སྐོལ་རྣམས་ཀྱིས་ཀྱང་། སྣང་གྲགས་ཀྱི་ཆོས་ཐམས་ཅད་ཚུགས་ཐུབ་བདེན་གྲུབ་དངོས་པོ་མཚན་མར་མ་གྲུབ་ཤེས་བཞིན་དུ། ཉེ་རིང་ཆགས་སྡང་མེད་པར་རང་གཞན་གང་གི་དོན་དུ་ཡང་། ལྟ་བསྒོམ་སྔགས་བཟླ་ཚོགས་བསགས་སྒྲིབ་སྦྱོངས་སྡིག་སྤོང་དགེ་བསྒྲུབ་སོགས་སྤྱོད་ཕྱོགས་རྣམས་ལ་བརྩོན་པར་བྱ་བ་ནི། རྗེས་ཐོབ་སྒྱུ་མ་ལྟ་བུའི་སྐྱོངས་ཚུལ་ལོ། །སྨྲས་པ། མཉམ་གཞག(རྒྱལ་བ་བསྐལ་བཟང་རྒྱ་མཚོའི་མགུར་ལས།)མཁའ་ལྟར་དག་པའི་རྗེས་ཐོབ་ཏུ། །རྟེན་འབྲེལ་འཚོབ།ས་པ་དབང་པོའི་གཞུ་རིས་ལྟར། །མ་བརྟག་ཉམས་སུ་མཚར་བའི་སྣང་བ་ཀུན། །རང་བཞིན་ཅིར་ཡང་མ་གྲུབ་བསླུ་བྲིད་ཙམ། །བདེ་སྡུག་རྨི་ལམ་ཡུལ་གྱི་རོལ་བ་དང་། །གཟུགས་སྣང་སྒྱུ་མ་སྤྲུལ་བའི་གྲོང་ཁྱེར་འདྲ། །སྒྲ་གྲགས་རི་ཕུག་སྟོང་པའི་བྲག་ཆ་དང་། །མཚུངས་མོད་ཞེན་པས་འཇུག་རྣམས་བྱིས་པ་བཞིན། །འོན་ཀྱང་སྐྱེས་བུའི་བཞིན་དང་མེ་ལོང་གསལ། །འཕྲད་ཚེ་སྟོང་པའི་སྣང་བརྙན་བསྙེན་མེད་དུ། །ཤར་བཞིན་ཆོས་ཀུན་སྣང་དང་སྟོང་པ་ཟུང་། །གཅིག་ཏུ་འདུ་བའི་རྟེན་འབྲེལ་བསླུ་མེད་ཕྱིར། །རང་རྒྱུད་སྡོམ་པ་གསུམ་གྱི་བཅས་མཚམས་སོགས། །དཀར་ནག་ཕྲ་ཞིང་ཕྲ་བའི་བླང་དོར་ལའང་། །ཞིབ་མོར་འཇུག་པའི་རྣམ་ཐར་གཙང་མ་131

ཡིས། །བློ་བདེ་གཏན་གྱི་མདུན་མ་བསྒྲུབ་པར་བྱ། །ཞེས་པ་བར་སྐབས་ཀྱི་ཚིགས་སུ་བཅད་པའོ། །དེ་ལྟར་ལྟ་སྤྱོད་ཟུང་འབྲེལ་ལམ།ཐབས་ཤེས་ཟུང་འབྲེལ་གྱི་ཉམས་ལེན་ལ་འབད་ན། རིང་པོར་མི་ཐོགས་པར་བསོད་ནམས་དང་ཡེ་ཤེས་ཀྱི་ཚོགས་རྫོགས། ཉོན་མོངས་དང་ཤེས་བྱའི་སྒྲིབ་པ་དག ཆོས་སྐུ་དང་གཟུགས་སྐུ་མངོན་དུ་བྱས། རང་དོན་དང་གཞན་དོན་ཕུན་སུམ་ཚོགས་པ་འབྱུང་བར་འགྱུར་རོ། །ཞེས་སྨྲས་པའོ། །ཁོང་གཉིས་དགའ་མགུ་ཡི་རངས་ནས། ཕྱག་འཚལ་ཏེ་རང་རང་གི་གནས་ཁང་དུ་སོང་ངོ་། །ཡང་བླ་མ་དགེ་བའི་བཤེས་གཉེན་བཟང་པོའི་རྣམ་འཕྲུལ།ལུང་རྟོགས་ཡོན་ཏན་དུ་མའི་མངའ་བདག་ཆེན་པོ་བོན་རིའི་་་་་་་སྤྲུལ་སྐུའི་དགེ་རྒན་ཕུན་ཚོགས་ཀྱིས། ཁོ་བོ་ལ་གཞུང་ཁུངས་ཐུབ་ཅིག་ལ་བརྟེན་ནས་ཞི་གནས་དང་ལྷག་མཐོང་བསྒྲུབ་པའི་ཚུལ་་་་ཉུང་ལ་འདུས་པ་ཞིག་དགོས་ཞེས་ཞུ་དོན་ཚིགས་སུ་བཅད་ནས་དབྱངས་སུ་ཕུལ་བ། འགྲོ་ཀུན་ཆོས་ཀྱིས་དབུལ་བ་ལ། །ཟབ་རྒྱས་ལེགས་བཤད་དགོས་འདོད་སྩོལ། །ཡིད་བཞིན་ནོར་བུ་ལྟ་བུ་ཡི། །རྗེ་བཙུན་ཁྱེད་ལ་གུས་ཕྱག་འཚལ། །རང་དོན་བདག་འཛིན་འཆིང་བ་བཅད། །གཞན་དོན་བྱང་ཆུབ་སེམས་ལ་སྦྱངས། །གཉིས་དོན་སྣང་བ་ཆོས་ལ་བསྒྱུར། །བསམ་དོན་འགྲུབ་པའི་གུ་རུ་132

རྗེ། །བདག་ནི་ཚེ་རབས་ཐོག་མེད་ནས། །ཁམས་གསུམ་འཁོར་བའི་ཁང་པ་རུ། །བདག་ཏུ་འཛིན་པའི་མལ་སྟན་བཏིང་། །བདེ་སྡུག་བཏང་སྙོམས་གོས་ཀྱིས་བཏུམས། །ཆོས་བརྒྱད་སྔས་ལ་མགོ་བོ་གཏད། །མ་རིག་འཐུག་པའི་གཉིད་དུ་ལོག །བག་ཆགས་ངན་པའི་རྨི་ལམ་རྨིས། །གཉིད་དང་རྨི་ལམ་ངན་པ་ལ། །ཐོག་མཐའ་སངས་པའི་དུས་མ་བྱུང་། །ངོ་མཚར་རྗེ་བཙུན་ཐུགས་རྗེ་ཅན། །ཁྱེད་ཀྱིས་ཟབ་དང་རྒྱ་ཆེ་བའི། །གསུང་རབ་ལྷ་ཡི་རྔ་བོ་ཆེ། །ཡང་ཡང་དྲག་ཏུ་བརྡུང་བའི་མོད། །དབང་མེད་མ་རིག་གཉིད་ལས་སད། །བག་ཆགས་ངན་པའི་རྨི་ལམ་ཆད། །བཀའ་དྲིན་ཆེའོ་བླ་མ་རྗེ། །ད་དུང་མ་རིག་གཉིད་སོང་ན། །ཁྱེད་ཀྱིས་ཡང་ཡང་སློང་དུ་གསོལ། །ད་ནི་བླ་མ་ཐུགས་རྗེ་ཅན། །བདག་ལ་ཁུངས་ཐུབ་གཞུང་བཟང་ལ། །བརྟེན་པའི་ཞི་ལྷག་བསྒྲུབ་ཚུལ་གྱི། །གདམས་པ་ཉུང་ལ་འདུས་པ་ཞིག །བརྩེ་བའི་སྒོ་ནས་གནང་དུ་གསོལ། །ཞེས་ལེགས་པར་བསྐུལ་བའི་ལན་དུ། །འོ་དེ་ཡིན་ན། རྒྱ་ནག་སྟོང་ཁུན་གྱི་རྒྱལ་པོའི་ལོངས་སྤྱོད་དང་འགྲན་པའི་ཟ་ཧོར་རྒྱལ་པོ་ཆེན་་་་་་པོའི་རྒྱལ་རིགས་སུ་སྐུ་འཁྲུངས་ནས། རིག་པའི་གནས་ལྔ་དང་།སྡེ་སྣོད་གསུམ་རྒྱུད་སྡེ་བཞི་སོགས་ལུང་གི་ཡོན་ཏན་དང་།བསླབ་པ་གསུམ་དང་རིམ་གཉིས་སོགས་ཀྱི་རྟོགས་པ་མངོན་དུ་་་་གྱུར་པའི་རྟགས་སུ་རྒྱ་གར་གྱི་སློབ་མས་ཅི་མཛད་བོད་ནས་ས་་་་་133

ལེར་གཟིགས་ཤིང་ཞབས་ས་ལ་མི་རེག་པར་གཙུག་ལག་ཁང་་་་་་་རྣམས་ལ་ཕྱག་བསྐོར་མཛད་པ་སོགས་མངོན་ཤེས་དང་རྫུ་འཕྲུལ་སོགས་རྟོགས་པའི་ཡོན་ཏན་དུ་མ་དང་ལྡན་ཞིང་རྗེ་བཙུན་སྒྲོལ་མ་སོགས་ཡི་དམ་གྱི་ལྷ་ནམ་མཁའི་སྐར་ཚོགས་ཙམ་གྱི་ཞལ་་་་་་་་་གཟིགས་ཤིང་གསུང་གིས་གནང་བ་ཐོབ་པས། སངས་རྒྱས་གཉིས་པ་མཉམ་མེད་ཇོ་བོ་ཆེན་པོ་ཞེས། སྙན་པའི་བ་དན་སྲིད་པ་གསུམ་ན་ཆེས་ཆེར་གཡོ་བ་དེ་ཉིད་བོད་ཡུལ་གངས་ཅན་་་་་་་་་ལྗོངས་འདིར་བྱོན་དུས། ལྷ་བླ་མ་བྱང་ཆུབ་འོད་སོགས་ཀྱིས་བསྟན་པ་དག་གཏེར་མཛད་དགོས་པའི་གསོལ་བ་བཏབ་པའི་་་་་ངོར། ལེགས་བཤད་མཚུངས་མེད་བྱང་ཆུབ་ལམ་གྱི་སྒྲོན་མ་མཛད་པ་ལ་སོགས་པའི་སྒོ་ནས་སངས་རྒྱས་ཀྱི་བསྟན་པ་བོད་་་་་་ཡུལ་མུན་པའི་གླིང་འདིར་ཉི་མ་ཤར་བ་ལྟར་མཛད་པའི་་་་་་་་་་་་་འཕགས་ཡུལ་ལས་ཀྱང་ཆེས་ཆེར་གསལ་བར་བྱུང་། གཞུང་འདི་ནི་ལམ་རིམ་ཆེ་ཆུང་ཐམས་ཅད་ཀྱི་མ་ལྟ་བུ་ཡིན། འདི་ལས་ལྷག་པའི་གཞུང་ཁུངས་ཐུབ་ཅིག་བཙལ་ན་མི་རྙེད་པས། དེ་ཉིད་ཀྱི་ནང་ལྟར་བསམ་གཏན་གྱི་ངོ་བོ་ཞི་གནས་ལ་བསླབ་ཚུལ་ནི་འདི་ལྟ་སྟེ། བསོད་ནམས་ཡེ་ཤེས་རང་བཞིན་གྱི། །ཚོགས་ནི་ཡོངས་སུ་རྫོགས་པ་ཡི། །རྒྱུ་ནི་སངས་རྒྱས་ཐམས་ཅད་དག །མངོན་ཤེས་བསྐྱེད་པ་ཉིད་དུ་བཞེད། །ཇི་ལྟར་འདབ་གཤོག་མ་རྒྱས་པའི། །134

བྱ་ནི་མཁའ་ལ་འཕུར་མི་ནུས། །དེ་བཞིན་མངོན་ཤེས་སྟོབས་བྲལ་བས། །སེམས་ཅན་དོན་བྱེད་ནུས་མ་ཡིན། །མངོན་ཤེས་ལྡན་པའི་ཉིན་མཚན་གྱི། །བསོད་ནམས་དག་ནི་གང་ཡིན་ཏེ། །མངོན་ཤེས་དག་དང་བྲལ་གྱུར་ལ། །སྐྱེས་པ་བརྒྱར་ཡང་ཡོད་མ་ཡིན། །མྱུར་དུ་རྫོགས་པའི་བྱང་ཆུབ་ཚོགས། །ཡོངས་སུ་རྫོགས་པར་འདོད་གྱུར་པ། །དེས་ནི་འབད་བྱས་མངོན་ཤེས་དག །འགྲུབ་པར་འགྱུར་གྱིས་ལེ་ལོས་མིན། །ཞི་གནས་གྲུབ་པ་མ་ཡིན་པར། །མངོན་ཤེས་འབྱུང་བར་མི་འགྱུར་ལ། །དེ་ཕྱིར་ཞི་གནས་འགྲུབ་པའི་ཕྱིར། །ཡང་ནས་ཡང་དུ་འབད་པར་བྱ། །ཞི་གནས་ཡན་ལག་རྣམས་ཉམས་པས། །རབ་ཏུ་འབད་དེ་བསྒོམ་བྱས་ཀྱང་། །ལོ་ནི་སྟོང་ཕྲག་དག་གིས་ཀྱང་། །ཏིང་འཛིན་འགྲུབ་པར་མི་འགྱུར་རོ། །དེ་ཕྱིར་ཏིང་འཛིན་ཚོགས་ལེའུ་ལས། །གསུངས་པའི་ཡན་ལག་ལ་ལེགས་གནས། །དམིགས་པ་གང་རུང་གཅིག་དག་ལ། །ཡིད་ནི་དགེ་ལ་བཞག་པར་བྱ། །རྣལ་འབྱོར་ཞི་གནས་འགྲུབ་འགྱུར་ན། །མངོན་ཤེས་དག་ཀྱང་འགྲུབ་པར་འགྱུར། །ཞེས་གསུངས་པ་ལྟར། བསོད་ནམས་ཡེ་ཤེས་ཀྱི་ཚོགས་གཉིས་དང་།རང་གཞན་གྱི་དོན་གཉིས་གང་བསྒྲུབ་ཀྱང་། མངོན་ཤེས་ཡོད་ན་ས་ཆོད་ཆེན་པོ་འབྱུང་བས། མངོན་ཤེས་འཆར་བའི་གཞི་ནི་ཞི་གནས་ཡིན་པས། དེ་བསྒྲུབ་པ་ལ་འབད་པར་བྱས་ན་འགྲུབ་ཀྱིས་135

ལེ་ལོ་བྱས་ན་འགྲུབ་པ་མིན། ཞི་གནས་མ་འགྲུབ་བར་དུ་མངོན་ཤེས་ཀྱང་འབྱུང་བར་མི་འགྱུར་བས། དེའི་ཕྱིར་ཞི་གནས་བསྒྲུབ་ཕྱིར་ཡང་ནས་ཡང་དུ་འབད་དགོས། ཞི་གནས་ཀྱི་རྒྱུ་ཚོགས་མེད་ན་ཡང་ཡུན་རིང་འགྲུབ་པར་མི་འགྱུར་བས། དེའི་ཕྱིར་ཏིང་ངེ་འཛིན་ཚོགས་ཀྱི་ལེའུ་ལས་གསུངས་པའི་སྤང་བར་བྱ་བ་དང་།སྔོན་དུ་འགྲོ་བ་དང་། ལྡོག་པར་བྱ་བ་དང་། གདུངས་པ་བཅད་པ་དང་། ཡིད་འབྱུང་བར་བྱ་བ་དང་། ཡོན་ཏན་རྗེས་སུ་དྲན་པ་དང་། བརྩོན་པར་བྱ་བ་དང་། ཟུང་དུ་འབྲེལ་བར་བྱ་བ་དང་།གནས་པ་ཐབས་ཀྱི་ཡན་ལག་རྣམས་དང་། གཞན་ཡང་ཉན་ས་ནས་ཞི་གནས་ཀྱི་ཡན་ལག་ཚོགས་བཅུ་གསུམ་གསུངས་པ་སོགས་ཤེས་ནས་བསྒྲུབ་ན་ལེགས་མོད། འོན་ཀྱང་དེ་དག་རྣམས་ཀྱི་ནང་ནས་གཙོ་བོ་ཚུལ་ཁྲིམས་ཀྱི་ཡན་ལག་དང་། འདོད་པ་ཆུང་པ།ཆོག་ཤེས་པ། དབེན་པར་གནས་པ་བཞི་ཅིས་ཀྱང་དགོས་པར་གསུངས་པས། རྒྱུ་ཚོགས་དེ་དག་ལ་ལེགས་པར་གནས་ནས། ལུས་གནད་རྣམ་སྣང་ཆོས་བདུན་ནམ། ཡང་ན་ཙོག་བུ་སོགས་གང་་བདེར་གནས་ནས། ལུས་དྲང་པོར་བསྲངས་ཏེ་ཤེས་པ་གཞན་དུ་མ་ཡེངས་པ་བྱས། ཐུབ་དབང་གི་སྐུ་སོགས་དམིགས་པ་གང་རུང་གཅིག་གསལ་བཏབ་ལ། ཡིད་དམིགས་རྟེན་དེའི་ཐོག་ཏུ་གཞགབཞག་ནས་དམིགས་པ་དེ་ཉིད་མ་བརྗེད་པར་ཡིད་ལ་ཐུ་རེ་དྲན་136

པར་བྱ། དེའི་ཚེ་བྱེང་རྒོད་ཀྱིས་དྲན་པ་ཉམས་པ་བྱུང་ན་དེ་མ་ཐག་ཤེས་པར་བྱས་ནས་སླར་དམིགས་པ་ལ་འདོགས་དགོས། དེ་ལྟར་དྲན་ཤེས་གཉིས་ཀྱིས་བསྐྱངས་པས། ནམ་ཞིག་བྱིང་རྒོད་གཉིས་དང་བྲལ་ནས། ལུས་སེམས་ཤིན་སྦྱངས་ཀྱི་བདེ་བས་བརྒྱན་པའི་ཞི་གནས་མཚན་ཉིད་པ་ཐོབ་ཚེ། མངོན་ཤེས་ཀྱང་ཐོབ་པར་འགྱུར་རོ། །ཡང་གཞུང་བཟང་པོ་དེ་ལྟར་ཤེས་རབ་ཀྱི་ངོ་བོ་ལྷག་མཐོང་ལ་བསླབ་ཚུལ་ནི་འདི་ལྟ་སྟེ། ཕུང་པོ་ཁམས་དང་སྐྱེ་མཆེད་རྣམས། །སྐྱེ་བ་མེད་པར་རྟོགས་གྱུར་པའི། །རང་བཞིན་སྟོང་ཉིད་ཤེས་པ་ནི། །ཤེས་རབ་ཅེས་ནི་ཡོངས་སུ་བཤད། །ཡོད་པ་སྐྱེ་བ་རིག་མིན་ཏེ། །མེད་པའང་ནམ་མཁའི་མེ་ཏོག་བཞིན། །ཉེས་པ་གཉིས་ཀ་ཐལ་འགྱུར་ཕྱིར། །གཉིས་ཀ་དག་ཀྱང་འབྱུང་བ་མིན། །དངོས་པོ་རང་ལས་མི་སྐྱེ་ཞིང་། །གཞན་དང་གཉིས་ཀ་ལས་ཀྱང་མིན། །རྒྱུ་མེད་ལས་མིན་དེ་ཡི་ཕྱིར། །ངོ་བོ་ཉིད་ཀྱིས་རང་བཞིན་མེད། །ཡང་ན་ཆོས་རྣམས་ཐམས་ཅད་དག །གཅིག་དང་དུ་མའི་རྣམ་དཔྱད་ན། །ངོ་བོ་ཉིད་ཀྱིས་མི་དམིགས་པས། །རང་བཞིན་མེད་པ་ཉིད་དུ་ངེས། །སྟོང་ཉིད་བདུན་ཅུའི་རིག་པ་དང་། །དབུ་མ་རྩ་བ་སོགས་ལས་ཀྱང་། །དངོས་པོ་རྣམས་ཀྱི་རང་བཞིན་ནི། །སྟོང་པ་ཉིད་དུ་གྲུབ་བཤད་པ། །གང་ཕྱིར་གཞུང་ནི་མང་གྱུར་པས། །དེ་ཕྱིར་འདིར་ནི་མ་137

སྤྲོས་ལ། །གྲུབ་པའི་གྲུབ་མཐའ་ཙམ་ཞིག་ཏུ། །བསྒོམས་པའི་དོན་དུ་རབ་ཏུ་བཤད། །དེ་བས་ཆོས་རྣམས་མ་ལུས་པའི། །རང་བཞིན་དག་ནི་མི་དམིགས་པས། །བདག་མེད་པ་ནི་བསྒོམས་པ་ཉིད། །འདི་ནི་ཤེས་རབ་བསྒོམས་པ་ཡིན། །ཤེས་རབ་ཀྱིས་ནི་ཆོས་རྣམས་ཀུན། །གང་གིས་རང་བཞིན་མ་མཐོང་བཞིན། །ཤེས་རབ་དེ་ཉིད་རིགས་དཔྱད་པ། །རྣམ་རྟོག་མེད་པར་དེ་བསྒོམ་བྱ། །རྣམ་རྟོག་ལས་བྱུང་སྲིད་པ་འདི། །རྣམ་པར་རྟོག་པའི་བདག་ཉིད་དེ། །དེ་ཕྱིར་མ་ལུས་རྟོག་སྤངས་པ། །མྱ་ངན་འདས་པ་མཆོག་ཡིན་ནོ། །དེ་ལྟར་ཡང་ནི་བཅོམ་ལྡན་གྱིས། །རྣམ་རྟོག་མ་རིག་ཆེན་པོ་སྟེ། །འཁོར་བའི་རྒྱ་མཚོར་ལྟུང་བར་བྱེད། །མི་རྟོག་ཏིང་འཛིན་ལ་གནས་པ། །ནམ་མཁའ་བཞིན་དུ་རྟོག་མེད་གསལ། །ཞེས་གསུངས་སོ། །རྣམ་པར་མི་རྟོག་པ་ལ་འཇུག་པའི་གཟུངས་ལས་ཀྱང་། དམ་ཆོས་འདི་ལ་རྒྱལ་བའི་སྲས། །རྣམ་པར་མི་རྟོག་བསམ་གྱུར་ན། །རྣམ་རྟོག་བགྲོད་དཀའ་ལས་འདས་ཏེ། །རིམ་གྱེས་མི་རྟོག་ཐོབ་པར་འགྱུར། །ཞེས་གསུངས་སོ། །ལུང་དང་རིག་པ་དག་གིས་ནི། །ཆོས་རྣམས་ཐམས་ཅད་སྐྱེ་མེད་པས། །རང་བཞིན་མེད་པར་ཤེས་བྱས་ནས། །རྣམ་པར་རྟོག་མེད་བསྒོམ་པར་བྱ། །དེ་ལྟར་དེ་ཉིད་བསྒོམ་བྱས་ན། །རིམ་གྱིས་དྲོད་སོགས་ཐོབ་བྱས་ནས། །རབ་དགའ་ལ་སོགས་ཐོབ་འགྱུར་ཏེ། །སངས་རྒྱས་བྱང་ཆུབ་ཡུན་138

མི་རིང་། །ཞེས་གསུངས་པ་ལྟར། ཐོག་མར་ལྷག་མཐོང་གི་རྒྱུ་ཚོགས། །བླ་མ་མཚན་ལྡན་ལ་ལྷག་མཐོང་གི་གདམས་པ་ཡང་ཡང་ཞུས་ནས་ཉན་པ་དང་། དེ་དོན་ལ་ཡང་ཡང་བསམ་པ་དང་། བླ་མ་དང་ལྷག་པའི་ལྷ་དབྱེར་མེད་དུ་བྱས་ནས་གསོལ་བ་འདེབས་པ་དང་། བསགས་སྦྱངས་ལ་ཡང་ཡང་འབད་པར་བྱ། དེ་ནས་དབེན་པའི་གནས་སུ་བདེ་བའི་སྟ་ན་ལ་ལུས་དྲང་པོ་ར་བྱ། དེ་ནས་ཕུང་པོ་ཁམས་དང་སྐྱེ་མཆེད་སོགས་ཆོས་ཀུན་སྐྱེ་བ་མེད་པར་་་་་་རང་བཞིན་སྟོང་པ་ཉིད་དུ་ཤེས་པ་ལ་ཤེས་རབ་ཟེར་བས དེ་ཤེས་པར་བྱ་ཚུལ་ནི། ཕུང་པོ་ཁམས་དང་སྐྱེ་མཆེད་སོགས་སྣང་སྲིད་འཁོར་འདས་ཀྱིས་བསྡུས་པའི་སྣང་གྲགས་ཀྱི་ཆོས་ཐམས་་་་་ཅད་ཡོད་པ་ལས་སྐྱེས་སྙམ་ན། དཔེར་ན་མྱུ་གུ་དེ་རྒྱུ་དུས་ཡོད་ན།གྲུབ་ཚར་ཟིན་པ་སྐྱེ་མི་དགོས། སྐྱེ་དགོས་ན་སྐྱེ་བ་དོན་མེད་དང་ཐུག་མེད་དུ་འགྲོ་དགོས་པའི་ཕྱིར་རོ། །མེད་པ་ལས་སྐྱེས་སྙམ་ན།དེ་ཡིན་ན་ནམ་མཁའ་ལ་མེ་ཏོག་སྐྱེ་དགོས་ཀྱང་མི་སྐྱེ་བའི་ཕྱིར་རོ། །ཡོད་མེད་གཉིས་ཀ་ལས་སྐྱེས་སྙམ་ན། སྔར་བཤད་པའི་ཉེས་པ་གཉིས་གར་ཐལ་བར་འགྱུར་བའི་ཕྱིར་རོ། །ཡོད་མིན་མེད་མིན་ལས་སྐྱེས་སྙམ་ན། ང་འདྲ་སྔར་ཡང་སྐྱེས་པ་མ་མཐོང་ལ། ཕྱིན་ཆད་ཀྱང་སྐྱེ་མི་སྲིད་པའི་ཕྱིར་རོ། །དེ་ལྟར་དཔྱད་ན་ཆོས་ཐམས་ཅད་སྐྱེ་བ་མེད་པར་རང་བཞིན་སྟོང་པ་ཉིད་དུ་ཤེས་པར་འགྱུར།139

ཕྱི་ནང་གི་དངོས་པོ་འདི་དག་ཐམས་ཅད་རང་ལས་རང་སྐྱེས་་་་་་སྙམ་ན། མི་སྐྱེ་སྟེ་དཔེར་ན་མི་ཞིག་རང་ལས་རང་སྐྱེ་མི་སྲིད་པ་ལྟར། ཕྱི་ནང་གི་དངོས་པོ་རྣམས་ཀྱང་རང་ལས་རང་སྐྱེ་མི་སྲིད།གལ་ཏེ་སྐྱེས་ན་བསྐྱེད་བྱ་སྐྱེད་བྱེད་གཉིས་གཅིག་ཏུ་འགྱུར་བའི་ཕྱིར་རོ། །གཞན་ལས་སྐྱེས་སྙམ་ན། དཔེར་ན་བུ་ཆུང་ཞིག་ཕ་མའི་ཁུ་ཁྲག་ལས་སྐྱེས་ན། རྒྱུ་ཁུ་ཁྲག་གི་དུས་ན་འབྲས་བུ་བུ་ཆུང་དེ་དམིགས་དགོས་ཀྱང་། དེའི་དུས་མི་དམིགས་པའི་ཕྱིར་རོ། །གལ་ཏེ་འབྲེལ་མེད་གཞན་ལས་སྐྱེ་ན། རྐང་པ་ལས་ལག་པ་ལག་པ་ལས་རྐང་པ། མེ་ལས་ཆུ་ཆུ་ལས་མེ་སྐྱེས་པ་སོགས། རྒྱུ་མཐུན་མི་མཐུན་ཐམས་ཅད་ལས་ཐམས་ཅད་སྐྱེས་དགོས་ཏེ། དེ་མི་སྐྱེ་བའི་ཕྱིར་རོ། །བདག་གཞན་གཉིས་ཀ་ལས་སྐྱེས་སྙམ་ན། སྔར་བདག་གཞན་རེ་རེ་བ་ལ་དཔྱད་ཚེ་སྐྱེ་བ་མེད་པར་ཁེགས་ཟིན་་་་་པའི་ཕྱིར་རོ། །རྒྱུ་མེད་ལས་སྐྱེས་སྙམ་ན། དེ་ཡིན་ན། འཇིག་རྟེན་པ་རྣམས་སྟོན་ཐོག་འབྱུང་བའི་ཕྱིར་ཞིང་ལས་ལ་མ་འབད་ན་་་་་་ཡང་སྐྱེ་དགོས་ཏེ། མི་སྐྱེ་བའི་ཕྱིར་རོ། །དེ་ལྟར་དཔྱད་ཚེ་ཕྱི་ནང་གི་དངོས་པོ་རྣམས་ངོ་བོ་ཉིད་ཀྱི་རང་བཞིན་མེད་པར་སྟོང་པ་་་་་ཉིད་དུ་ཤེས་པར་འགྱུར་རོ། །ཡང་ཆོས་ཐམས་ཅད་གཅིག་ཏུ་མེད་དེ། ཆ་བཅས་ཡིན་པའི་ཕྱིར་རོ། །ཐ་དད་དུ་མེད་དེ་ཆ་རྣམས་སོ་སོར་བསལ་བའི་ཤུལ་ན་མི་དམིགས་པའི་ཕྱིར་རོ། །གཞན་ཡང་140

སྟོང་ཉིད་བདུན་ཅུའི་རིག་པ་དང་། དབུ་མ་རྩ་བ་སོགས་གཞུང་མང་པོ་ནས་དངོས་པོ་རྣམས་གདོད་མ་ནས་སྟོང་པ་ཉིད་དུ་གྲུབ་པར་བཤད་པ་ལ་རྒྱ་ཆེར་བལྟ་ཞིང་ལྟ་བའི་ཕུ་ཐག་ཆོད་པར་བྱ་་་་དགོས་པ་ཞལ་འཕང་མཛད་ནས་མ་སྤྲོས། འདིར་ལུང་རིགས་ཀྱིས་གྲུབ་པའི་གྲུབ་མཐའ་ཙམ་ཞིག་བདག་མེད་པ་བསྒོམ་པའི་་་་དོན་དུ་རབ་ཏུ་བཤད་པ་ཡིན། དེ་ལྟ་བས་ན་སྔར་རིགས་པས་དཔྱད་ཚེ་ཆོས་ཀུན་ངོ་བོ་རྡུལ་ཙམ་མི་དམིགས་པས་ན། ཆོས་ཐམས་ཅད་རང་བཞིན་གྱེས་གྲུབ་པ་རྡུལ་ཙམ་མི་དམིགས་པ་་་་་་་སྟོང་པ་ཉིད་དུ་འདུག་སྙམ་དུ་ཡང་ནས་ཡང་དུ་དཔྱད་ནས་་་་་་་་་བསྒོམ་པ་དེ་ནི། ཤེས་རབ་སྟོང་པ་ཉིད་བསྒོམ་པ་ཡིན་ནོ། །འོ་ན་དེ་ལྟར་དཔྱད་ནས་ཆོས་ཐམས་ཅད་རང་བཞིན་མེད་པར་ངེས་་་་པར་བྱས་ནས་སྟོང་པ་ཉིད་དུ་བསྒོམ་པའི་ཤེས་རབ་དེ་ཉིད་ལ་་་་་འཛིན་པ་ཇི་ལྟར་སྤོང་སྙམ་ན། ཤེས་རབ་ཀྱིས་ཆོས་རྣམས་ཀྱི་རང་བཞིན་བཙལ་ནས་མ་རྙེད་པ་དེ་བཞིན་དུ། ཤེས་རབ་དེ་ཉིད་ཀྱང་རིགས་པས་དཔྱད་ནས། རང་བཞིན་མེད་པར་རྟོགས་པས། རྣམ་པར་རྟོག་པ་མེད་པ་དེ་ནི། རྣམ་པར་མི་རྟོག་པའི་ཡེ་ཤེས་ཀྱི་རྒྱུར་ངེས་པས་ཡུལ་ཡུལ་ཅན་ཐམས་ཅད་སྟོང་ཉིད་་་་་་་་་་འབའ་ཞིག་ཏུ་གྱུར་པའི་ངང་དུ་རྣམ་རྟོག་གཞན་གྱིས་བར་་་་་་་་་་མཆོད་པར་བྱས། རྟོག་མེད་དུ་བསྒོམ་དགོས་པའི་ཚུལ་མདོ་རྒྱུད་141

ཀྱི་ལུང་གིས་བསྒྲུབས་ནས་རྒྱས་པར་གསུངས་པ་ཡིན་ལ། དེ་ལྟར་ལུང་དང་རིགས་པ་མི་འདྲ་བ་དེ་དག་གི་སྒོ་ནས། ཆོས་རྣམས་སྐྱེ་བ་མེད་པའི་རང་བཞིན་མེད་པར་ངེས་པར་བྱས་ནས། དེའི་ངང་དུ་རྣམ་རྟོག་གཞན་མེད་པར་བྱས་ནས་བསྒོམ་དགོས་པའི་ཚུལ་་་་ཅུང་ཟད་མདོར་བསྡུས་ནས་གསུངས་པའོ། །དེ་ལྟར་བསྒོམས་ན་རིམ་གྱིས་དྲོད་སོགས་དང་། ས་དང་པོ་རབ་ཏུ་དགའ་བ་སོགས་ས་ལམ་རྣམས་ཐོབ་ནས་སངས་རྒྱས་བྱང་ཆུབ་ཡུན་མི་རིང་བར་མྱུར་དུ་ཐོབ་པར་འགྱུར་རོ། །ཞེས་སྨྲས་པའོ། །ཡང་སྐལ་བཟང་གི་སློབ་བུ་བློ་བཟང་བསྟན་འཛིན་གྱིས། ཁོ་བོ་ལ་བླ་མ་རིན་པོ་ཆེ་ཁྱེད་ཀྱི་ཐུགས་དམ་གྱེ་གཙོ་བོ་ནང་སེམས་རྒྱུད་གྱོང་པོ་འདི་མྱུར་དུ་ཐུལ་བའི་གདམས་པ་ཐུན་མོང་མ་ཡིན་པ་ཤིན་ཏུ་ཟབ་པ་ཞིག་བསྟན་དུ་གསོལ་ཞེས་ཞུ་དོན་དབྱངས་སུ་ཕུལ་བ། ཕ་སངས་རྒྱས་ཀུན་ལྷག་བཀའ་དྲིན་ཅན། །བུ་བདག་ལ་དར་གཅིག་སྙན་གསན་ཞུ། །བློ་རྩེ་གཅིག་གུས་པས་ཕྱག་དང་བཅས། །ཕ་བླ་མའི་དྲུང་དུ་འདི་སྐད་ཞུ། །བདག་ཚེ་སྟོད་ཡད་མ་ཡུད་ལ་སོང་། །ཚེའི་བར་ལ་འདོད་ཡོན་དཀོར་གྱིས་བསླུས། །ད་ཚེ་ལྷག་ཅི་ཙམ་ཡོད་མ་ཤེས། །རང་ཆུང་ངུ་མ་ལ་སྐྱེས་ནས་བཟུང་། །གཞན་རྒན་གཞོན་མང་པོ་ཤི་བ་མཐོང་། །ད་རང་ཡང་ནམ་འཆི་ཆ་མི་འདུག །དུས་དོ་ནུབ་ཡིན་ཡང་འཆི་ཉེན་གདའ། །142 ་

དེ་བསམས་ནས་མགོན་ཁྱོད་ཞབས་དྲུང་བསྙེགས། །ཕ་བླ་མས་རྗེས་བཟུང་སྤྲང་པོ་ངས། །ཆོས་ཟབ་མོ་སྟོང་ཉིད་མཚོན་རྣོན་གྱིས། །དགྲ་བདག་འཛིན་ཕུང་རྒན་བཏུལ་ན་སྙམ། །དེ་འདུལ་བའི་འདུལ་ལུགས་ཇི་ལྟར་བྱེད། །སེམས་ངོ་བོ་ཆོས་སྐུར་མ་རྟོགས་པར། །བློ་མ་རིག་འཁྲུལ་བས་འཁོར་བར་འཁྱམས། །ནད་ཉོན་མོངས་ཚན་ཆེས་མནར་ལགས་པས། །འདི་འཇོམས་པའི་ཆོས་ཀྱི་སྨན་མཆོག་ཞུ། །རྗེ་རྩ་བའི་བླ་མ་རྡོ་རྗེ་འཆང་། །མགོན་ཁྱེད་ཀྱི་ཐུགས་དམ་ཀུན་གྱི་མཐིལ། །གནད་ཟབ་མོའི་ནང་ནས་ཡང་ཟབ་ཅིག །ཐུགས་བརྩེ་བས་བདག་ལ་སྩོལ་བར་ཞུ། །ཕ་བླ་མའི་བཀའ་བཞིན་བསྒྲུབ་པ་ལ། །གེགས་གོལ་ས་མེད་པའི་སྨོན་ལམ་འཚལ། །ཉམས་རྟོགས་པའི་ཡོན་ཏན་ཁྱད་པར་ཅན། །དུས་རིང་མིན་སྐྱེ་བར་བྱིན་གྱིས་རློབས། །ཞེས་ཕུལ་བའི་ལན་དུ། འོ་བྱང་ཆུབ་ཀྱི་སེམས་ལ་མངའ་བརྙེས་པའི་བླ་མ་གསེར་གླིང་པ་ལས ཇོ་བོ་རྗེས་གསན་པའི་ཐེག་པ་ཆེན་པོའི་བློ་སྦྱོང་གི་རྩ་ཚིག་ལས། རྨི་ལམ་སྣང་བ་སེམས་ཀྱི་ངོ་བོར་བསྟན། །སེམས་ཉིད་སྒྱུ་མ་ཇི་བཞིན་སྟོང་པར་རྟོགས། །སྣ་ཚོགས་སྤྲིན་བཞིན་སྟོང་པའི་ངང་ལས་བྱུང་། །ཆུ་ཡི་ཆུ་བུར་བཞིན་དུ་དབྱེ་བ་མེད། །དེ་ཕྱིར་བརྗོད་མེད་སྤྲོས་བྲལ་ནམ་མཁའ་བཞིན། །ཞེས་གསུངས་པ་ལྟར། དོན་དམ་བྱང་ཆུབ་ཀྱི་སེམས་བསྒོམ་ཚུལ་ནི། དང་བོ་དབེན་པའི་143

གནས་སུ་བདེ་བའི་སྟན་ལ་ལུས་གནད་དྲང་པོར་བསྲངས་ཏེ།སྐྱབས་སེམས་བླ་མའི་གསོལ་འདེབས་སྔོན་དུ་བཏང་། དེ་ནས་རྨི་ལམ་གྱི་དཔེས་སྣང་བ་སེམས་སུ་གཏན་ལ་དབབ། སྒྱུ་མའི་དཔེས་སེམས་ཉིད་སྟོང་པར་གཏན་ལ་དབབ། སྤྲིན་གྱི་དཔེས་སྟོང་པ་ལས་སྣང་བ་འབྱུང་བར་གཏན་ལ་དབབ། ཆུ་བུར་གྱི་དཔེས་སྣང་སྟོང་དབྱེར་མེད་དུ་གཏན་ལ་དབབ། ནམ་མཁའི་དཔེས་བརྗོད་མེད་སྤྲོས་བྲལ་དུ་གཏན་ལ་དབབ། དེ་ལྟར་གཏན་ལ་དབབ་ནས་དངོས་གཞི་མཉམ་གཞག་སྤྲོས་བྲལ་བསྒོམས། རྗེས་སུ་བསྔོ་བ་སྒོན་ལམ་བྱ། ཐུན་མཚམས་སུ་ཆོས་ཐམས་ཅད་སྒྱུ་མ་རྨི་ལམ་ལྟར་སྣང་སྟོང་དུ་ཤེས་པར་བྱ་ཞིང་། དེ་ལྟར་མ་རྟོགས་པའི་འགྲོ་བ་ལ་བྱམས་སྙིང་རྗེ་ཆེན་པོ་བསྒོམས་ཤིང་བདག་ལས་གཞན་་་་་་་གཅེས་ཀྱི་བསམ་སྦྱོར་ལ་འབད་པར་བྱའོ། །དེ་ལྟར་བྱས་ན་མྱུར་དུ་མངོན་པར་རྫོགས་པར་སངས་རྒྱས་པར་འགྱུར་རོ། །སླར་ཡང་ཚིགས་སུ་བཅད་ནས་སྨྲས་པ། བདེ་བའི་མལ་དུ་ལུས་གནད་བསྲངས། །སྐྱབས་སེམས་གསོལ་འདེབས་སྔོན་དུ་བཏང་། །རྨི་ལམ་བཞིན་དུ་ཡུལ་སྣང་ཀུན། །རང་གི་སེམས་སུ་གཏན་ལ་དབབ། །སྒྱུ་མ་བཞིན་དུ་སེམས་ཉིད་ཀྱང་། །སྟོང་པ་ཉིད་དུ་གཏན་ལ་དབབ། །མཁའ་ལ་སྤྲིན་བཞིན་སྟོང་པ་ལས། །སྣང་བ་འབྱུང་བར་གཏན་ལ་དབབ། །ཆུ་བུར་བཞིན་དུ་སྣང་སྟོང་144

གཉིས། །དབྱེར་རུ་མེད་པར་གཏན་ལ་དབབ། །ནམ་མཁའི་དཔེ་བཞིན་བརྗོད་དུ་མེད། །སྤྲོས་དང་བྲལ་བར་གཏན་ལ་དབབ། །དེ་ལྟར་གཏན་ལ་ཕབས་པའི་མཐར། །དངོས་གཞི་སྤྲོས་བྲལ་ངང་ལ་བཞག །རྗེས་སུ་བསྔོ་བ་སྨོན་ལམ་བྱ། །ཐུན་མཚམས་རྣམས་སུ་ཆོས་རྣམས་ཀུན། །སྒྱུ་མ་ལྟ་བུར་ཤེས་པར་བྱ། །དེ་ལྟར་མ་རྟོགས་འཁོར་འཁྱམས་ཀྱི། །འགྲོ་ལ་བྱམས་དང་སྙིང་རྗེ་བསྒོམས། །གྱོང་དང་ཕམ་ཁ་རང་གིས་ལེན། །ཁེ་དང་རྒྱལ་ཁ་གཞན་ལ་སྟེར། །སྙམ་པའི་བསམ་པ་ཤུགས་དྲག་བསྐྱེད། །འཕྲལ་དུ་རང་གིས་གང་ནུས་རྣམས། །ལག་ལེན་ལ་ཡང་ཅི་ཐེབས་བྱ། །དེ་ལྟར་བྱང་ཆུབ་སེམས་གཉིས་པོ། །ཟུང་འབྲེལ་ཉམས་སུ་བླངས་གྱུར་ན། །སྲིད་ཞིའི་མཐའ་ལ་མི་གནས་པར། །རྣམ་མཁྱེན་སངས་རྒྱས་ཐོབ་པར་འགྱུར། །ཞེས་སྨྲས་པའོ། །ཡང་མདོ་རྒྱུད་ནས་བཤད་པའི་སློབ་མའི་མཚན་ཉིད་ཐམས་ཅད་ཚང་བའི་སྐལ་ལྡན་གྱི་སློབ་བུ་མཐོ་ལྡིང་དགེ་སློང་ངག་་་་་་་་་དབང་ཡེ་ཤེས་དང་། བཀྲ་ཤིས་སྒང་གི་དབུ་མཛད་ཟུར་པ་བློ་བཟང་ཚུལ་ཁྲིམས། བློ་བཟང་དགེ་ལེགས་དང་བློ་བཟང་བསྟན་འཛིན་བཞི་ཡིས། སྔ་ཕྱིར་རིམ་པ་བྱས་སྐུ་གསུང་ཐུགས་རྟེན་གསེར་དངུལ་ཇ་མར་གོས་དར་སོགས་མང་བོ་ཕུལ། ཉིན་གཅིག་ཁོང་བཞི་པོ་འོངས་ནས། ཇ་དཀར་དང་འབྲས་ཀྱི་འཚོ་བ་དྲངས་145

ནས། དགེ་སློང་ངག་དབང་ཡེ་ཤེས་ཀྱིས་རབ་ཏུ་གུས་པའི་སྒོ་ནས།འགྲོ་བ་ཡོངས་ཀྱི་མ་འདྲིས་པའི་མཛའ་བཤེས་ཆེན་པོ་འདི་ཕྱིའི་གཏན་གྱི་སྐྱབས་མགོན་བཀའ་དྲིན་སངས་རྒྱས་ལས་ལྷག་པའི་རྩ་བའི་བླ་མ་རིན་པོ་ཆེ་ལ་ཞུ་བ། བདག་ཅག་རྣམས་ཀྱིས་སྐྱེ་འཆི་འཁོར་བའི་སྡུག་བསྔལ་ལ་བསམས་ན་བློ་བདེ་བ་ཞིག་མ་མཆིས་ཀྱང་། ད་རེས་འཁོར་བ་སྡུག་བསྔལ་གྱེ་རྒྱ་མཚོ་ལས་སྒོལ་བའི་རྗེ་བཙུན་དེད་དཔོན་ཆེན་པོ་ཁྱེད་དང་མཇལ་བ་ཙམ་གྱིས་བློ་བདེ་ཞིང་། གསུང་གི་བདུད་རྩི་མྱོང་ཚེ། རང་གིས་ཉམས་སུ་ལེན་ནུས་ན་ཡར་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པར་འདུག་སྙམ། སྔར་མེད་པའི་དགའ་བདེས་ལུས་སེམས་ཁྱབ་པ་བྱུང་མོད། འོན་ཀྱང་སྔར་ཁྱེད་ཀྱིས་སྐལ་བཟང་གི་གདུལ་བྱའི་གྲྭ་པ་བུ་སློབ་མང་པོ་ལ་ཞལ་གདམས་དང་ཉམས་མགུར་མང་པོ་་་་་་སྩལ་པ་ཐོས། ད་ནི་ཁྱེད་ཉི་མ་བཞིན་དུ་ཕྱོགས་གཅིག་ནས་མི་བཞུགས་པར་འགྲོ་བའི་དོན་དུ་ཕྱོགས་གཞན་དུ་ཕེབས་འགྲོ་བས་ན། ཡང་ཡང་མི་མཇལ་བར་གདའ། ད་ལན་མཇལ་བའི་དུས་འདིར་ངེད་འདིར་འཚོགས་རྡོ་རྗེ་སྤུན་བཞི་བོ་ལ། ཐུགས་བརྩེ་བས་ཞལ་གདམས་ཟབ་མོ་ཞིག་སྩོལ་དགོས་ཞེས་ཞུ་དོན་ཚིགས་སུ་བཅད་ནས་ཕུལ་བ། མཉམ་གཞག་ནམ་མཁའ་ལྟ་བུ་དང་། །རྗེས་ཐོབ་སྒྱུ་མ་ལྟ་བུ་ཡིས། །ཏིང་ངེ་འཛིན་གྱི་ངང་ཉིད་ནས། །146

བསོད་ནམས་ཡེ་ཤེས་ཚོགས་གཉིས་བསོགས། །ཆོས་རྣམས་སེམས་ཀྱིས་རོལ་པ་དང་། །སེམས་ཉིད་སྟོང་པ་ཉིད་དུ་རྟོགས། །སྟོང་གསལ་ངང་ལས་ཤེས་བྱའི་ཆོས། །ཐམས་ཅད་མ་འདྲེས་ས་ལེར་མཁྱེན། །ཆོས་སྐུའི་དབྱེངས་ལས་མ་གཡོས་བཞིན། །གཟུགས་སྐུ་འགྲོ་བའི་དོན་ལ་བྱོན། །འཁོར་བ་ཇི་སྲིད་མ་སྟོངས་བར། །དེ་སྲིད་འགྲོ་བའི་དོན་ལ་བརྩོན། །སྐྱབས་མགོན་ཡིད་བཞིན་ནོར་བུ་ཡི། །སྙན་གྱི་དབང་པོ་དར་གཅིག་གསོན། །བདག་ཅག་རྡོ་རྗེ་སྤུན་བཞི་པོས། །སྔོན་ཆད་བསམ་བློ་འདི་ལྟར་བཏང་། །མི་ལུས་རི་དྭགས་ཉམ་ཆུང་པོ། །ཆུང་ངུ་མ་ལ་སྐྱེས་ནས་བཟུང་། །ལོ་དང་ཟླ་བའི་རྔོན་པས་བདས། །ཞག་དང་ཟ་མའི་ཤ་ཁྱེས་དེད། །རྒས་པས་དབུགས་འཚངས་བྱེན་པ་འདར། །ན་བའི་མདའ་ཡིས་གློ་བརྡེག་བྱས། །འཆི་བའི་གཡང་དུ་ལྷུང་ལ་ཁད། །དེ་ལ་བསམ་ཚེ་སྐྲག་པ་སྐྱེས། །ངན་སོང་གསུམ་གྱི་མེ་འོབས་སུ། །ཆུད་ན་སྡུག་བསྔལ་བཟོད་པར་དཀའ། །མཐོ་རིས་ལྷ་མིའི་ཚེར་དོང་དུ། །ལྷུང་ན་བདེ་བའི་གོ་སྐབས་མེད། །འདོད་ཡོན་དཀོར་ནག་དུག་གི་ཆུ། །འཐུང་ན་ཐར་པའི་སྲོག་རྩ་གཅོད། །འཁོར་བའི་སྡུག་བསྔལ་བསམ་ཙ་ན། །སྔར་ལས་ལྷག་པའི་འཇིགས་སྐྲག་སྐྱེས། །ད་ནི་ཅི་དྲག་སྙམ་ཡོད་དུས། །རྗེ་བཙུན་མཉན་པ་ཁྱེད་དང་མཇལ། །ཁྱེད་ཀྱི་ཐུགས་རྗེའི་གྲུ་ཆེན་ལ། །བརྟེན་ནས་འཁོར་བའི་དུག་གི་ཆུ། །ད་རེས་147

བརྒལ་ནས་ཕ་རོལ་གྱི། །ཐར་པའི་གྲོང་ཁྱེར་ཉམས་དགའ་རུ། །འགྲོ་བའི་སྐལ་པ་བྱུང་བ་ལ། །བསམ་པས་སེམས་ལ་དགའ་བ་སྐྱེས། །མགོན་ཁྱོད་གསུང་གི་བདུད་རྩི་ཡིས། །ཆོས་འདོད་སྐོམ་གྱི་གདུངས་པ་བསལ། །ཡིད་ཀྱི་རེ་བ་རྫོགས་པའི་མོད། །རབ་ཏུ་དགའ་ཞིང་སྤྲོ་བ་སྐྱེས། །ད་ནི་བླ་མ་རིན་པོ་ཆེ། །ཞུ་བ་དོན་གཞན་མ་ལགས་ཏེ། །བདག་གཞན་དེང་ནས་བྱང་ཆུབ་བར། །འབྲལ་མེད་རྗེས་སུ་བཟུང་དུ་གསོལ། །བདག་ཅག་རྡོ་རྗེ་སྤུན་བཞི་པོ། །ཐོས་པས་ངན་འགྲོར་མི་ལྟུང་ཞིང་། བསྒོམ་པས་འཁོར་བར་མི་འཁྱམས་པའི། །ཞལ་གདམས་ཟབ་མོ་སྩལ་དུ་གསོལ། །ཞེས་སྨྲས་པའི་ལན་དུ། ཀྱེ་སྐལ་ལྡན་རིགས་ཀྱི་བུ་རྣམས་སྤྱིར་ཞལ་གདམས་ཟེར་བ་ཡང་། ཡང་དག་པར་རྫོགས་པའི་སངས་རྒྱས་ནས་བཟུང་དམ་པ་གོང་མ་རྣམས་ཀྱི་ཞལ་ནས་བརྒྱུད། སློབ་མ་ཡང་སློབ་རྣམས་ལ་ཡང་ནས་ཡང་དུ་གདམས་པའི་ཟབ་ཅིང་རྒྱ་ཆེ་བའི་་་་་་ཆོས་ལམ་རིམ་བློ་སྦྱོང་སོགས་བདག་གིས་གང་ཐོས་པ་རྣམས་་་་་་་སླར་རང་གི་ཞལ་ནས་ཁྱེད་རྣམས་ལ་གདམས་ཚར་སོང་བ དེ་རྣམས་ལ་ངའི་ཞལ་གདམས་ཞེས་ཀྱང་ཆོག་པས། དེ་ལས་ལྷག་པའི་ཞལ་གདམས་གསར་པ་ཞིག་ད་བཤད་རྒྱུ་མེད་པས། དེ་ལུགས་བཞིན་ཉམས་སུ་བླངས་ན་ཆོག་མོད། འོན་ཀྱང་གལ་ཆེ་ན་འབུམ་ལ་བརྒྱ་ཚར་ཐོན་བྱ་བ་ཡིན་པས། སླར་དེ་དག་རྣམས་ཀྱི་148

ནང་ནས་གལ་ཆེ་བ་ལ་གསལ་འདེབས་ཞུ་བས་གསན་པར་་་་་་་་་་འཚལ། དེ་ཡང་སྙིགས་དུས་ཀྱི་ཚེ་ཐུང་ནམ་འཆི་ལ་ངེས་པ་མེད།གཞན་མང་པོ་ཞིག་ཤེས་ཀྱང་བསྒོམ་ལོང་མེད་ཚུལ་སོམས་ལ།དུས་དང་རྣམ་པ་ཐམས་ཅད་དུ་མྱུར་དུ་མངོན་པར་རྫོགས་པར་སངས་རྒྱ་བའི་ཆོས་གཅིག་ཆོག་དོན་དམ་པའི་བྱང་ཆུབ་ཀྱི་་་་་་་་་་སེམས་རིན་པོ་ཆེ་ངོ་བོ་སྟོང་གསལ་འཛིན་མེད་ཟང་ཐལ་ཆེན་པོ་འཁོར་འདས་ཐམས་ཅད་ཀྱི་གཞི་མ། མཐའ་བྲལ་ཆོས་སྐུ་ཀློང་ཡངས་ཆེན་པོའི་ངང་དུ་བཏང་བཞག་མེད་པར་གློད་ལ་གུ་་་་་་་་་་ཡངས་ཁྱབ་བརྡལ་གྱི་དྲན་པས་མ་བརྗེད་པར་སྐྱོངས་དང་། ནམ་ཞིག་མ་རིག་ཉོན་མོངས་རྟོག་ཚོགས་ཀྱི་མུན་པ་རིམས་ཀྱིས་་་་་་་་་་མཐའ་ནས་སངས་ཏེ། གནས་ལུགས་སྟོང་གསལ་གྱི་ནམ་མཁའ་ཡངས་པ་ལངས་ནས་མཐའ་དབུས་གསལ་འགྲིབ་མེད་པར་གྱུར་པའི་ཚེ། དེའི་ངང་དུ་སྣང་སེམས་ཐམས་ཅད་འདྲེས་ནས། སྣང་བ་ཕྱི་རུ་མ་ལུས། སེམས་ཉིད་ནང་དུ་མ་ལུས། སྣང་བས་སྟོང་པ་མ་བསྒྲིབས། སྟོང་པས་སྣང་བ་མ་བཀག སྣང་སྟོང་ཟུང་འཇུག་ཡངས་པ་ཆེན་པོའི་ཀློང་དུ་ནམ་ཡང་མེར་གྱིས་སོང་ནས་གནས་པ་ཞིག་བྱུང་ན། ཉོན་མོངས་བརྒྱད་ཁྲི་བཞི་སྟོང་རྩད་ནས་སངས།ཆོས་ཕུང་བརྒྱད་ཁྲི་བཞི་སྟོང་གི་ཚིག་དོན་ཐམས་ཅད་ས་ལེར་་་་་་སེམས་ལ་འཆར་ཞིང་། འཁོར་འདས་ཡོངས་ལ་ལྟད་མོ་བལྟ་ནུས་149

པའི་ཆོས་གཅིག་ཤེས་ཀུན་གྲོལ་བྱ་བ་འདི་ཀ་ལགས། དེས་ན་ཆོས་དེ་སྟོན་པའི་བླ་མ་དུས་གསུམ་སངས་རྒྱས་ཀུན་ལས་བཀའ་དྲིན་ཆེ་བས། ད་ཉིད་རྒྱལ་ཀུན་འདུས་པའི་ངོ་བོར་བལྟས་ལ། མོས་གུས་གདུངས་ཤུགས་དྲག་པོའི་སྒོ་ནས་གསོལ་བ་སྙིང་ནས་ཐོབ་ལ། དེ་ནས། བླ་མའི་ཐུགས་ནི་ནམ་མཁའ་འདྲ། །བདེ་གསལ་མི་རྟོག་སྟོང་པའི་ངང་། །གསུངས་པ་དང་། དགོངས་པ་ཟབ་མོ་ནམ་མཁའི་མཐའ་དང་མཉམ། །ཅིར་ཡང་ས་ལེའི་ཐུགས་ལ་གསོལ་བ་འདེབས། །གསུངས་པའི་དོན་ལྟར་བླ་མའི་ཐུགས་ཆོས་སྐུ་ནམ་མཁའ་ལྟ་བུས་འཁོར་འདས་ཡོངས་ལ་ཁྱབ་བརྡལ་ཕྱོགས་རིས་མེད་པ་གསལ་སྟོང་སྤྲོས་པ་དང་བྲལ་བ་དུས་གསུམ་འཕོ་་་་་་འགྱུར་མེད་པར་དུས་རྟག་ཏུ་ས་ལེར་གནས་པ་དང་། རང་གི་སེམས་གཉིས་ནམ་མཁའ་ལ་ནམ་མཁའ་འདྲེས་པ་ལྟར་བསྲེས་ལ།ཐུགས་ཡིད་གཅིག་འདྲེས་ཀྱི་མཉམ་གཞག་ནམ་མཁའ་ལྟ་བུའི་་་་་ཏིང་ངེ་འཛིན་ཆེན་པོ་དེའི་ངང་དུ་ཉིན་མཚན་ཁོར་ཡུག་ཏུ་ཞོག་ལ། ཡང་མི་གནས་ཤིང་སྐྱོ་བའི་དུས་སུ། བླ་མ་ལ་གསོལ་འདེབས་གྱིས་ལ། ཐུགས་ཡིད་བསྲེས་པའི་ངང་ལ་བློ་ལྷོད་ཀྱིས་གློད་ལ་རྩེ་གཅིག་ཏུ་མཉམ་པར་ཞོག ཡང་བྱེང་རྨུགས་གཉིད་གསུམ་བྱུང་དུས་སུ་ཡང་སྐད་གསེང་མཐོན་པོས་བླ་མ་ལ་གསོལ་འདེབས་་་་་་་གྱིས་ལ། རིག་པ་ནམ་མཁའ་ལྟར་ཕྱོགས་བཅུར་ཐོངས་ལ་རྒྱ་150

བསྒྱེད་དཔངས་བསྟོད་ཕྱལ་ཡས་སུ་ཐོངས་ལ། གུ་ཡངས་ཁྱབ་བརྡལ་གྱེ་དྲན་པས་རྒྱངས་སོ་ཚུགས་ལ་མ་ཡེངས་པར་ཕྱལ་ལེ་ཁ་ཡན་བྱུང་རྒྱལ་དུ་སྐྱོངས་ཞེས་ཚིགས་སུ་བཅད་ནས་སྨྲས་པ། བླ་མའི་ཐུགས་ནི་ནམ་མཁའ་འདྲ། །བདེ་གསལ་མི་རྟོག་སྟོང་བའི་ངང་། །རྣམ་ཐར་གསུམ་ལ་ལེགས་གནས་པའི། །བླ་མའི་ཐུགས་ལ་གསོལ་བ་འདེབས། །ཐུགས་དགོངས་ནམ་མཁའི་མཐའ་དང་མཉམ། །འཁོར་འདས་ཀུན་ལ་ཁྱབ་ཅིང་བརྡལ། །དུས་གསུམ་བསྒྲིབ་མེད་ས་ལེར་མཁྱེན། །རྒྱལ་ཀུན་ཐུགས་ལ་གསོལ་བ་འདེབས། །སེམས་ཉིད་དག་པ་ཆོས་དབྱིངས་ཀྱི། །ཞིང་ཁམས་མཐའ་ཡས་མུ་མེད་ན། །བཞུགས་པའི་བླ་མ་རྒྱལ་ཀུན་དང་། །ཐུགས་ཡིད་འདྲེས་པར་བྱེན་གྱིས་རློབས། །མདོ་རྒྱུད་བསྟན་བཅོས་འོ་མའི་མཚོ། །བླ་མས་རྣམ་དཔྱོད་ཕྱག་གིས་བསྲུབས། །མན་ངག་མར་གྱི་ཉིང་ཁུ་བྱུང་། །བདག་ལ་སྩལ་པ་བཀའ་དྲིན་ཆེ། །མཆོག་ཐུན་དངོས་གྲུབ་ཀུན་འབྱུང་བའི། །སེམས་ཉིད་ནོར་བུའི་གཏེར་མཛོད་སྒོ། །བླ་མའི་མན་ངག་ལྡེ་མིག་གིས། །ཕྱེས་པས་བདག་གཞན་དོན་གཉིས་འགྲུབ། །རང་སེམས་ཆོས་དབྱེངས་ཞིང་ཁམས་ན། །འཁོར་འདས་ལྟད་མོ་སྣ་ཚོགས་སྣང་། །སེམས་ལས་ལྟད་མོ་ཆེ་བ་ཞིག །འཇིག་རྟེན་ཁམས་ན་ཡོད་མ་མྱོང་། །འཁོར་འདས་ཆོས་ཀུན་འབྱུང་བའི་གནས། །སེམས་ཀྱི་151

གནས་ལུགས་ནམ་མཁའ་འདྲ། །ཕྱོགས་རིས་མེད་པའི་མཁའ་ཀློང་དུ། །རྩོལ་སྒྲུབ་མེད་པར་ལྷོད་ཀྱིས་ཞོག །སྣང་བ་བཟང་ངན་ཅིར་སྣང་ཡང་། །ཕྱི་ན་ཡོད་པ་མ་ཡིན་ཏེ། །མེ་ལོང་ནང་གི་གཟུགས་བརྙན་བཞིན། །སེམས་ཉིད་སྟོང་པའི་རང་གཟུགས་ཡིན། །ཆོས་ཀུན་གཞི་མ་སེམས་ཉིད་ཀྱང་། །ནང་ན་ཡོད་པ་མ་ཡིན་ཏེ། །ཕྱི་ཡི་ནམ་མཁའ་ཡངས་པ་བཞིན། །འཁོར་འདས་ཀུན་ལ་ཁྱབ་ཅིང་བརྡལ། །ཆོས་ཉིད་ཁྱབ་བརྡལ་ཆེན་པོ་ལ། །འདི་ཞེས་ཚད་བཟུང་མ་མཆིས་པའི། །ངང་ལ་མཐའ་དབུས་མེད་པར་གློད། །གློད་ན་མཁའ་ལྟར་འགྱུར་མེད་གསལ། །ནམ་མཁའ་འདོམ་གྱིས་འཇལ་བ་བཞིན། །ཆོས་དབྱིངས་ཁྱབ་བརྡལ་ཆེན་པོ་ལ། །ཕྱོགས་རིས་གོ་ལེར་མ་གཅོད་ཅིག །བཅད་ནས་མཐོ་དམན་གསལ་འགྲིབ་ཡོང་། །མདོར་ན་གང་ཤར་སེམས་ཀྱི་རྩལ། །སེམས་ཉིད་སྟོང་གསལ་ངང་ལ་ཞོག །ནམ་ཡང་སྡུག་བཙིར་མ་བྱེད་པར། །གུ་ཡངས་ཡན་པ་བློ་བདེ་གྱེས། །ཕྱོགས་རིས་མེད་པར་ཀུན་ལ་ཁྱབ། །རྒྱ་ཆད་མེད་པར་བརྡལ་བ་ཡི། །གནས་ལུགས་ཁྱབ་བརྡལ་སྟོང་གསལ་གྱེ། །ངང་ལ་དེ་ལྟར་མཉམ་གཞག་ན། །གློ་བུར་ཉོན་མོངས་རྣམ་རྟོག་སངས། །ཆོས་ཀུན་ཚིག་དོན་སེམས་ལ་འཆར། །འཁོར་འདས་ལྟད་མོ་ཐམས་ཅད་མཐོང་། །བདག་གཞན་དོན་གཉིས་འགྲུབ་པར་འགྱུར། །དོན་དམ་བྱང་ཆུབ་152

སེམས་མཆོག་ལ། །བརྟེན་ནས་ཆོས་སྐུ་མངོན་དུ་བྱས། །ཆོས་སྐུའི་དབྱིངས་ལས་མ་གཡོས་བཞིན། །གཟུགས་སྐུས་འགྲོ་དོན་བྱེད་པར་ཤོག །ཅེས་སྨྲས་ཚེ། ཡང་སློབ་བུ་བློ་བཟང་དགེ་ལེགས་ན་རེ། དོན་དམ་བྱང་ཆུབ་སེམས་ཀྱི་ཞལ་གདམས་ཟབ་མོ་དེ་ཐོས་པ་ཙམ་གྱིས་ཀྱང་རིག་པ་གུ་ཡངས་སང་ངེར་སོང་ནས་ལྷག་མཐོང་གི་ཉམས་འཆར་བ་སྙམ་པ་བྱུང་བས་བཀའ་དྲིན་ཤིན་ཏུ་ཆེ། ད་དུང་མཉམ་གཞག་གི་རྗེས་སུ་ཀུན་རྫོབ་བྱང་ཆུབ་ཀྱི་སེམས་རིན་པོ་ཆེ་ལ་བློ་སྦྱོངས་ཚུལ་གྱི་ཞལ་གདམས་ཤིག་དགོས་ཟེར་བའི་་་་་་ལན་དུ་འདི་སྐད་སྨྲས་སོ། ཨེ་མ་སྐལ་ལྡན་རིགས་ཀྱི་བུ། །གསལ་རིག་སྟོང་གསུམ་དབྱེར་མེད་པའི། །དོན་དམ་སྤྲོས་བྲལ་བྱང་ཆུབ་སེམས། །མཐའ་བྲལ་སྟོང་གསལ་བསྒོམས་རྗེས་སུ། །དེ་ལྟར་གནས་ལུགས་མ་རིག་པས། །མ་རིག་དབང་གིས་ཉོན་མོངས་རྒྱས། །ཉོན་མོངས་དབང་གིས་ལས་ངན་བསགས། །ལས་ངན་དབང་གིས་ལུས་ངན་བླངས། །འཁོར་བའི་སྡུག་བསྔལ་དཔག་མེད་ལ། །རྒྱུན་ཏུ་སྤྱོད་པའི་སེམས་ཅན་ཀུན། །རང་གི་ཕ་མར་མ་གྱུར་མེད། །ཀུན་ཀྱང་དྲིན་ཅན་ཤ་སྟག་ཡིན། །དྲིན་ཅན་རྣམས་ལ་བདེ་བ་མེད། །སྡུག་བསྔལ་མྱོང་བ་སྙིང་རེ་རྗེ། །ད་ནི་ཀུན་གྱི་སྡུག་བསྔལ་བསལ། །བདེ་ལ་འ་གོད་སྙམ་གཏོང་ལེན་བྱ། །དབུགས་དེ་ཚུར་ལ་འོང་བའི་དུས། །འགྲོ་བའི་སྡུག་བསྔལ་ལས་ཉོན་རྣམས། །153

འོད་ཟེར་ནག་པོའི་རྣམ་པ་རུ། །བྱུང་ནས་རང་གི་སྙིང་དབུས་སུ། །ཐིམ་པས་བདག་འཛིན་རྡུལ་དུ་བརླག །མ་གྱུར་འགྲོ་ཀུན་སྡུག་བསྔལ་དང་། །ལས་ཉོན་ཀུན་དང་བྲལ་བར་མོས། །དབུགས་དེ་ཕར་ལ་འགྲོ་བའི་དུས། །རང་གི་བདེ་དགེ་གང་ཡོད་རྣམས། །འོད་ཟེར་དཀར་པོའི་རྣམ་པར་སོང་། །འགྲོ་ཀུན་ལུས་སེམས་ཡོངས་ལ་ཁྱབ། །གནས་སྐབས་ཐམས་ཅད་བདེ་དང་ལྡན། །མཐར་ཐུག་སངས་རྒྱས་ཐོབ་ནུས་པའི། །སྐལ་བ་ཅན་དུ་གྱུར་པར་མོས། །བདག(དབུ་མ་རིན་ཆེན་འཕྲེང་བ་ལས།)ལ་དེ་དག་སྡིག་སྨིན་ཞིང་། །བདག་དགེ་མ་ལུས་དེར་སྨིན་ཤོག །སྐྱིད(པཎ་ཆེན་ཤཱཀྱ་ཤིས།)ན་བདེ་བ་ཚོགས་སུ་བསྔོ། །ཕན་བདེས་ནམ་མཁའ་གང་བར་ཤོག །སྡུག་ན་ཀུན་གྱི་སྡུག་བསྔལ་ཁུར། །སྡུག་བསྔལ་རྒྱ་མཚོ་སྐེམས་པར་ཤོག །ཅེས་སོགས་སྨོན་ལམ་གང་ཤེས་བྱ། །མྱུར་དུ་སངས་རྒྱས་ཐོབ་འདོད་ན། །ཀུན་རྫོབ་བྱང་ཆུབ་སེམས་འདི་ལ། །སློབས་དང་སངས་རྒྱས་ཐོབ་པར་འགྱུར། །ཞེས་སྨྲས་པས། ཡང་སློབ་བུ་བློ་བཟང་བསྟན་འཛིན་གྱིས། འགྲོ་བའི་སྡུག་བསྔལ་བླངས་ནས་མ་སྦྱངས་ན་ཆོག་གམ་ཟེར་བའི་ལན་དུ་མ་སྦྱངས་ཀྱང་ཆོག་ཚུལ་་་་་་འདི་སྐད་ཅེས་སྨྲས་སོ། །དཔེར་ན་གསེར་འགྱུར་རྩི་མཆོག་གིས། །ལྕགས་རྣམས་གསེར་དུ་བསྒྱུར་བ་བཞིན། །བྱང་ཆུབ་སེམས་གཉིས་རྟེན་འབྲེལ་གྱིས། །སྡུག་བསྔལ་བདེ་བར་འཆར་བར་154

འགྱུར། །རྨ་བྱའི་ཕོ་བའི་ནུས་པ་ཡིས། །དུག་ཞུ་ཟས་སུ་འགྱུར་བ་བཞིན། །བྱང་ཆུབ་སེམས་གཉིས་ནུས་པ་ཡིས། །གཞན་གནོད་བླངས་ཚད་ཕན་པར་འགྱུར། །ཞིང་ལ་མི་གཙང་ལུད་སྦྱར་ན། །ལོ་ཏོག་ལེགས་པོ་སྨིན་པ་ལྟར། །སྡུག་བསྔལ་བླངས་ནས་བཟོད་ནུས་ན། །སངས་རྒྱས་པ་ལ་ཤིན་ཏུ་ཉེ། །མེ་དཔུང་ཆེན་པོ་འབར་བ་ཡི། །སྟེང་དུ་རྩྭ་ཤིང་བཞག་པ་ལྟར། །བྱང་ཆུབ་སེམས་གཉིས་སྦྱོང་མཁན་ལ། །རྐྱེན་ངན་ན་ཚ་གྲོགས་སུ་འགྱུར། །རྨ་བྱ་དུག་དང་འཕྲད་ཙ་ན། །ཟོས་པའི་སྟེང་དུ་ཟ་བ་བཞིན། །སྡུག་བསྔལ་སྔ་མ་མི་སྤོང་བར། །སྟེང་དུ་སྡུག་བསྔལ་ཆེས་ཆེར་བླངས། །སྡུག་བསྔལ་བདེ་བར་མ་ཤར་ན། །སྡུག་བསྔལ་སྤངས་པས་ག་ལ་ལངས། །སྡུག་བསྔལ་བདེ་བར་ཤར་ཙ་ན། །སྤོངས་ཤིག་ཟེར་ཡང་སྤོང་དོན་མེད། །རྨི་ལམ་སྐབས་ཀྱི་སྡུག་བསྔལ་ལ། །བླངས་དང་སྤོང་རྒྱུ་གཉིས་མེད་བཞིན། །སྡུག་བསྔལ་ངོ་བོ་གདོད་ནས་སྟོང་། །སྟོང་པ་ཉིད་ལ་སྤོང་ལེན་ཅི། །སྡུག་བསྔལ་སྒོང་རྒྱུ་མེད་བཞིན་དུ། །ཡོད་སྙམ་སྤོང་བ་སྡུག་བསྔལ་རྒྱུ། །བདེ་སྡུག་ངོ་བོ་གདོད་ནས་སྟོང་། །སྟོང་ཞིང་སྣང་བ་སྒྱུ་མ་འདྲ། །སྒྱུ་མའི་རྟ་དང་གླང་པོ་སོགས། །སྒྱུ་མ་མཁན་གྱིས་བྱས་པ་ལྟར། །བདེ་སྡུག་བཟང་ངན་སྣོད་བཅུད་ཆོས། །ཐམས་ཅད་རང་གི་སེམས་ཀྱིས་བྱས། །བྱེད་མཁན་སེམས་ཉིད་གདོད་ནས་སྟོང་། །སྟོང་གསལ་ནམ་155

མཁའ་ཡངས་པ་འདྲ། །དེ་ལ་དོན་དམ་བྱང་ཆུབ་ཀྱི། །སེམས་ཟེར་དེ་ཡི་ངང་ལ་ཞོག །ཞོག་དང་བདེ་སྐྱིད་ཉི་མ་འཆར། །དེ་ལྟར་རྟོགས་ན་སྡུག་བསྔལ་ཀུན། །བླངས་ནས་སླར་ཡང་སྤོང་མི་དགོས། །དགོས་ཀྱང་སྤོང་རྒྱུ་གང་ནས་རྙེད། །དོན་དམ་བྱང་ཆུབ་སེམས་ཀློང་ན། །སྡུག་བསྔལ་བྱ་བའི་མིང་ཡང་མེད། །ཆོས་ཉིད་ངང་དུ་དགའ་ཡལ་ལེ། །གནས་པའི་རྣལ་འབྱོར་པ་ཞིག་གྱིས། །ཞེས་སྨྲས་པས། བློ་བཟང་ཚུལ་ཁྲིམས་ན་རེ། དོན་དམ་གནས་ལུགས་མངོན་དུ་གྱུར་ནས་སྡུག་བསྔལ་བདེ་བར་ཤར་བ་ལ་ནད་གདོན་སོགས་རྣལ་འབྱོར་པའི་རྒྱན་ཡིན་པས་སྤོང་མི་དགོས་པ་་་་ཁྱེད་ཀྱི་གསུང་དེ་ཤིན་ཏུ་བདེན་ཏེ། རྗེ་མི་ལས། ནད་དང་གདོན་དང་སྡིག་སྒྲིབ་རྣམས། །རྣལ་འབྱོར་པ་ཡི་རྒྱན་དུ་མཛེས། །ཞེས་དང་། རྒྱན་དུ་ཆེ་བའི་ན་ཚ་འདི། །སྤོ་ཐབས་ཡོད་དེ་སྤོ་དོན་མེད། །ཅེས་གསུངས་པ་ལྟར་ལགས་མོད། འོན་ཀྱང་། ཡང་ཁོང་གིས། ཁྱོད་ཀྱི་སྡུག་བསྔལ་ཐམས་ཅད་ཀྱང་། །བདག་གིས་བླངས་ནས་སྦྱོང་བར་ཤོག །གསུངས་པ་ལྟར། བདག་ཅག་གིས་གནས་ལུགས་ཀྱི་རང་ས་མ་ཟིན་པར། ཀུན་རྫོབ་ཏུ་སྒྱུ་མ་རྨི་ལམ་ལྟར་གཞན་གྱེ་སྡུག་བསྔལ་བླངས་པ་སྦྱོང་ཚུལ་ཞིག་ཀྱང་གསུངས་ན།ན་བ་ལ་སོགས་པ་བྱུང་དུས་སུ་ཕན་ཆེ་བར་གདའ་ཟེར་བའི་ལན་དུ། འོ་ན་སྦྱངས་ཀྱང་ཆོག་ཅེས་སྦྱོང་ཚུལ་འདི་སྨྲས་སོ། །ཨེ་156

མ་སྐལ་ལྡན་སྙིང་གི་བུ། །འོ་ན་ན་བ་སོགས་ཀྱི་དུས། །འགྲོ་བའི་སྡུག་བསྔལ་ཀུན་བླངས་ནས། །མི་བཞག་སྦྱོངས་ན་འདི་ལྟར་གྱིས། །དབུགས་དེ་ཕྱིར་ལ་གཏོང་བའི་དུས། །བླངས་པའི་སྡིག་སྒྲིབ་སྡུག་བསྔལ་ཀུན། །འོད་ཟེར་ནག་པོའི་རྣམ་པ་རུ། །ཕྱི་རུ་ཐོན་ནས་བར་སྣང་ངམ། །ཡང་ན་ས་རྡོ་གང་རུང་ལ། །སིབ་སིབ་ཐིམ་ནས་སྟོང་པར་ཡལ། །ནད་དང་སྡིག་སྒྲིབ་དག་པར་མོས། །དབུགས་དེ་ནང་དུ་ལེན་པའི་དུས། །ཕྱོགས་བཅུའི་རྒྱལ་བའི་བྱིན་རླབས་ཀུན། །འོད་ཟེར་དཀར་པོའི་རྣམ་པར་བྱུང་། །རང་གི་ལུས་ལ་སིབ་སིབ་ཐིམ། །རང་ལུས་དྭངས་ཤིང་གསལ་བར་མོས དེ་ནས་ཡི་དམ་ལྷ་རུ་བསྒོམས། །དབུགས་དེ་ཕར་ལ་གཏོང་བའི་དུས། །ཐུགས་སྲོག་སྔགས་ལས་འོད་ཟེར་དང་། །འདོད་ཡོན་ལྷ་མོ་དཔག་མེད་འཕྲོས། །ཕྱོགས་བཅུའི་རྒྱལ་བ་སྲས་བཅས་ལ། །འདོད་ཡོན་ལྔ་ཡིས་མཆོད་པར་མོས། །དབུགས་དེ་ཚུར་ལ་ལེན་པའི་དུས། །ཕྱོགས་བཅུའི་རྒྱལ་བ་རབ་འབྱམས་ཀྱི། །སྐུ་གསུང་ཐུགས་ཀྱི་བྱིན་རླབས་རྣམས། །ལྷ་སྐུ་ཡིག་འབྲུ་ཕྱག་མཚན་གྱི། །རྣམ་པར་བྱུང་ནས་རང་ལུས་ལ། །མཚོ་ལ་ཁ་བ་བབས་ལྟར་ཐིམ། །འཇའ་ལུས་འོད་སྐུར་གྲོལ་བར་མོས། །དབུགས་དེ་ཕར་ལ་གཏོང་བའི་དུས། །རང་ལས་འོད་ཟེར་དཔག་མེད་འཕྲོས། །ཕྱི་རོལ་སྣོད་བཅུད་ཡོངས་ལ་ཕོག །མ་དག་ཉེས་སྐྱོན་ཐམས་ཅད་157

སྦྱངས། །ཕྱི་སྣོད་ཐམས་ཅད་དག་པའི་ཞིང་། །ནང་བཅུད་ལྷ་དང་ལྷ་མོར་གྱུར། །དབུགས་དེ་ཚུར་ལ་ལེན་པའི་དུས། །སྣོད་བཅུད་བཅུད་དང་ནུས་པ་རྣམས། །འཆི་མེད་ཚེ་ཡི་བདུད་རྩི་ཡི། །རྣམ་པར་བྱུང་ནས་རང་ལ་ཐིམ། །འཆི་མེད་རིག་འཛིན་ཐོབ་པར་མོས། །གཞན་ཡང་གཏོང་ལེན་འདི་ལྟར་གྱིས། །དབུགས་དེ་ནང་དུ་ལེན་པའི་དུས། །བླ་མ་རྒྱལ་བ་སྲས་བཅས་ཀྱི། །བྱིན་རླབས་རང་ལ་ཞུགས་པར་མོས། །དབུགས་དེ་ཕར་ལ་གཏོང་བའི་དུས། །རང་གི་བདེ་དགེ་ཕར་ལ་སོང་། །འགྲོ་ཀུན་བདེ་དང་ལྡན་པར་མོས། །སྡུག་བསྔལ་ལེན་དང་སྦྱོང་བ་ཡི། །ཉམས་ལེན་ཡང་ཡང་བྱས་གྱུར་ན། །ནམ་ཞིག་དངོས་སུ་ལེན་ནུས་ཤིང་། །བླངས་པ་གཞན་ལ་སྤོ་བར་ནུས། །དེ་དུས་འགྲོ་ལ་མི་སྤོ་བར། །ས་རྡོ་སོགས་ལ་སྤོ་དགོས་གསུངས། །རྨ་བྱས་བཙན་དུག་ཟོས་གྱུར་ན། །སྒོ་མདོངས་གཞན་ལས་མཇེས་པ་བཞིན། །དེ་ལྟར་བླངས་ནས་སྦྱངས་གྱུར་ན། །མཚན་དཔེས་བརྒྱན་པའི་སྐུ་ཐོབ་འགྱུར། །ཞེས་སྨྲས་པས། ཁོང་རྣམས་ཤིན་ཏུ་དགའ་ནས། ད་རེས་གཞན་གྱི་སྡུག་བསྔལ་བླངས་ནས་སྦྱོངས་ཚུལ་གསུངས་པ་འདི་ཡང་བདག་ཅག་རྣམས་ལ་ཤིན་ཏུ་ཕན་པ་ཞིག་བྱུང་ཟེར་ཕྱག་བྱས་ཏེ་རང་་་་་གནས་སུ་སོང་ངོ་། །ཡང་དད་གུས་ཆེ་ཞིང་རིག་པ་རྣོ་བ་གསོ་བ་རིག་པ་ལ་མཁས་158

པའི་སློབ་བུ་ལྷ་རྗེ་ཆོས་རྒྱལ་གྱིས། ཤིང་ཇོག་འབྲས་སོགས་ཁ་ཟས་དང་ལྷ་རྫས་དྲི་མེད་བཅས། ཞལ་གདམས་དགོས་ཞེས་ཞུ་དོན་དབྱངས་སུ་ཕུལ་བ། སྤྱིར་འགྲོ་བ་ཡོངས་གྱི་དགེ་བའི་བཤེས། །སྒོས་བདག་་གི་འདི་ཕྱིའི་གཏན་གྱི་སྐྱབས། །རྗེ་རྩ་བའི་བླ་མ་རྡོ་རྗེ་འཆང་། །བུ་བདག་ལ་ཐུགས་རྗེའི་སྤྱན་གྱིས་གཟིགས། །ཆོས་ཀུན་གྱེ་མཛོད་འཛིན་མགོན་ཁྱོད་ཀྱིས། །ཆོས་དྲང་དོན་ལས་འབྲས་རྣམ་གཞག་དང་། །ཆོས་ངེས་དོན་སེམས་ཀྱི་ངོ་སྤྲོད་སོགས། །ཆོས་ཟབ་ལ་རྒྱ་ཆེ་མང་གསུངས་ཀྱང་། །སེམས་ཆགས་སྡང་མི་དགེའི་དབང་དུ་སོང་། །ལྷ་བླ་མ་དཀོན་མཆོག་ཐུགས་ཁྲེལ་ཞིང་། །མར་ངན་སོང་ལྷུང་ཡང་སྐྲག་པ་མེད། །སྤྲང་སྙིང་རུལ་བདག་ལ་ཐུགས་རྗེས་གཟིགས། །སྔོན་ཚེ་འདིའི་ལྟོ་གོས་གཉིས་ཀྱི་ཕྱིར། །དུས་ཉིན་པར་ལྟོ་དང་མཚན་མོའི་གཉིད། །གཅོག་མང་པོ་མྱོང་ཏེ་བཟོད་པར་གདའ། །ང་དམ་པའི་ལྷ་ཆོས་བྱེད་དུས་འདིར། །དབྱར་ཉི་མར་བཞག་ན་ཞུ་ལ་ཁད། །དགུན་ལྷག་པ་ཕོག་ན་འཁྱག་ལ་ཁད། །ལྟོ་ཐུན་གཅིག་ཆག་ན་ཤི་ལ་ཁད། །སྤྲང་གོ་ལོག་པོ་ལ་ཐུགས་རྗེས་གཟིགས། །དུས་ད་དུང་སེམས་ཁྲིད་སྐྱོང་བའི་དུས། །ནང་སེམས་ལ་ཕན་པའི་ཞལ་གདམས་སྩོལ། །སེམས་གྱོང་པོ་ཐུལ་བའི་དུས་མི་གདའ། །འདི་མྱུར་དུ་ཐུལ་བར་བྱིན་གྱིས་རློབས། །ཞེས་ཕུལ་བའི་ལན་དུ། དེ་ཡང་བླ་མའི་མན་ངག་གི་གནད་ཟབ་159

མོ་ལ་བརྟེན་ནས། རང་གིས་ལུང་རིགས་ཀྱིས་བརྟགས་ཤིང་དཔྱད་ནས། ཆོས་ཐམས་ཅད་ཀྱི་རྩ་བ་འཁོར་འདས་ཡོངས་ལ་ཁྱབ་པ་ཕྱོགས་དང་རིས་སུ་མ་ཆད་པ། འདི་ཞེས་མཚོན་དུ་མེད་པའི་སེམས་ཀྱི་གནས་ལུགས་སྟོང་གསལ་འཛིན་མེད་ཟང་ཐལ་་་་་ཁྱབ་བརྡལ་ཀློང་ཡངས་སྤྲོས་བྲལ་ནམ་མཁའ་ལྟ་བུའི་ངོ་བོ་རྗེན་ཅེར་གྱིས་མཐོང་དགོས་ཏེ། རྗེ་བཙུན་མི་ལ་རས་པའི་ཞལ་ནས།རྣལ་འབྱོར་མི་ལ་རས་པ་ངས། །ཅེར་གྱིས་བལྟས་པས་ངོ་བོ་མཐོང་། །སྤྲོས་བྲལ་ནམ་མཁའ་ལྟ་བུར་མཐོང་། །གསུངས། དེའི་ངང་ལ་འཇོག་པའི་ཚེ་ན་ཡང། ལས་དང་པོ་བས་བསྒོམ་འདེབས་མཁས་དགོས་ཏེ། རྗེ་མི་ལས། བདག་གིས་ཕྱག་རྒྱ་ཆེན་པོ་བསྒོམ་ཙ་ན། །དོན་ཡིན་ལུགས་ཀྱི་སྟེང་དུ་རྩོལ་མེད་བཞག །ཅེས་གསུངས་པ་མ་གཏོགས། རང་ཀ་ཐམ་ཐོམ་དུ་བཞག་ཅེས་མ་གསུངས་པས་ན། ཅི་ཡིན་འདི་ཡིན་མེད་པའི་ལུང་མ་བསྟན་དུ་བཞག་པ་ཙམ་མ་ཡིན་པར། ཕྱག་ཆེན་གྱེ་གཞུང་འགའ་ཞིག་ལས།ནམ་མཁའ་ལྟར་དཔངས་བསྟོད་ལ་བཞག །ས་གཞི་ལྟར་རྒྱ་བསྐྱེད་ལ་བཞག །གསུངས་པ་དང་། ཁྱུང་ཆེན་ནམ་མཁའ་ལ་ལྡིང་བ་བཞིན་དུ་མ་བཅོས་གཉུག་མའི་ངང་ལ་རྩོལ་སྒྲུབ་མེད་་་་་་པར་བཞག ཉི་མ་སྤྲིན་དང་བྲལ་བ་བཞིན་དུ་ཀུན་གསལ་མདངས་དང་ལྡན་པར་བཞ་ག གསུངས་པ་ལྟར། ནམ་མཁའ་160

ལྟར་རྒྱ་བསྐྱེད་དཔངས་བསྟོད་ཕྱལ་ཡས་སུ་བཏང་ནས། ཁྱབ་བརྡལ་ཀློང་ཡངས་སེམས་ཀྱི་ངོ་བོ་ཡིན་ལུགས་ཇི་བཞིན་པའི་་་་་་་ངང་ལ་འཇོག་དགོས་ཏེ། རྗེ་མི་ལས། ཉ་མ་དཔལ་དར་འབུམ་ལ།ཁྱོད་ནམ་མཁའ་འདི་ལ་དཔེ་ལོང་ལ། །མཐའ་དབུས་མེད་པའི་བསྒོམ་ཞིག་གྱེས། །ཞེས་དང་། ཀུན་མཁྱེན་པདྨ་དཀར་པོས།དཔེ་ཁྱུང་ཆེན་མཁའ་ལ་ལྡིང་བ་བཞིན། །ཡིད་གཞུངས་ནས་སྒོམས་ཤིག་པདྨ་དཀར། །གསུངས། དེ་ལྟར་མཉམ་གཞག་ནམ་མཁའ་ལྟ་བུའི་ཏིང་ངེ་འཛིན་ཆེན་པོའི་ངང་ལ་གནས་པའི་ཚེ་་་་་་ཡང་། སེམས་ཉིད་ཀྱི་ངོ་བོ་སྟོང་པ་ཉིད་ལས་མ་འདས་ཀྱང་།རྣམ་པ་ལ་ཁ་མཐོན་པོ་ནས་ནམ་མཁའ་ཡངས་པ་ལ་བལྟས་པ་་་་་ལྟར་གསལ་སིང་ངེ་། སྟོང་རྗེན་ནེ། ཟང་ཐལ་ལེར་གནས་པ་འབྱུང་། དེའི་ཚེ་ཡང་བློའི་ཟུར་གྱིས་གསལ་བ་དེ་ལ་ངོས་བཟུང་གཏད་སོ་ཨེ་འདུག་བལྟས་ན་ངོས་བཟུང་གཏད་སོ་གང་ཡང་མི་རྙེད་སྨྲ་བསམ་བརྗོད་པའི་ཡུལ་ལས་འདས་པ་འབྱུང་། ཡང་མ་དཔྱད་པར་དེ་གའི་ངང་ལ་བཞག་ན་འདི་ཡིན་མེད་པའི་གསལ་སྟོང་ཆེན་པོ་སྨྲ་རྒྱུ་མེད་པའི་ཉམས་སུ་མྱོང་རྒྱུ་ཡོད་ཡོད་ལྟ་བུ་དེ་ལ། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །ཅེས་པ་དང་། ཟབ་ཞི་སྤྲོས་བྲལ་འོད་གསལ་འདུས་མ་བྱས། །བདུད་རྩི་ལྟ་བུའི་ཆོས་ཤིག་ཁོ་བོས་161

རྙེད། །སུ་ལ་་བསྟན་ཀྱང་གོ་བར་མི་ནུས་པས། །མི་སྤྲ་ནགས་ཀྱི་ཚལ་དུ་གནས་པར་བྱ། །ཞེས་གསུངས་པ་དེ་ཀ་ལགས་པས། དེ་ཉིད་ལ་ངོས་བཟུང་མེད་རུང་ངོས་བཟུང་གི་མཆོག གཏད་སོ་མེད་རུང་གཏད་སོའི་མཆོག་ཏུ་བཟུང་ནས་རྟག་ཏུ་དེའི་ངང་ལ་འཇོག་པ་ནི་མན་ངག་གི་གནད་དམ་པའོ། །དེ་ལྟ་བུའི་སེམས་ཉིད་སྟོང་གསལ་རྗེན་པའི་ཡེ་ཤེས་ཆེན་པོ་དེ་ཉིད་ངོས་མ་ཟིན་་་་་པར་མི་རྟོག་པར་གནས་ཚད་ཐམས་ཅད་བསྒོམ་དུ་བཟུང་ན།སྐབས་རེ་ཚོགས་བསགས་སྒྲིབ་སྦྱོང་བླ་མའི་བྱེན་རླབས་སོགས་ལ་བརྟེན་ནས། སེམས་ཉིད་རང་བཞིན་གྱིས་འོད་གསལ་བ་བྱུང་ཚེ།ཡང་དེ་ཀ་ངོ་མི་ཤེས་པར་དོར་ནས་རང་ཀ་བློ་བཏང་བས་བཏང་སྙོམས་ཐ་མལ་དུ་སྡོད་པ་འམ། ཅི་ཡིན་འདི་ཡིན་མེད་པའི་ལུང་མ་བསྟན་དུ་ལུས་ན་ནོར་བ་ཆེན་པོ་ཡིན་པས། དེ་ལྟར་གྱུར་ན་བསྒོམ་གང་ཡིན་བྱེང་བ་གང་ཡིན་གྱི་དབྱེ་བ་ཡང་འབྱེད་་་་་་་་་དཀའ་ཞིང་། དེ་གཉིས་དབྱེ་བ་མ་བྱས་ན་ལུང་མ་བསྟན་གྱི་ངང་ལ་མི་ཚེ་སྡུག་ཟད་ལ་གཏོང་ཉེན་ཆེ་བས། དེས་ན་གནས་ལུགས་ཀྱི་ངོ་བོ་བླ་མས་ཀྱང་ཐབས་དུ་མ་ལ་བརྟེན་ནས། མངོན་སུམ་མཛུབ་ཚུགས་སུ་ངོ་སྤྲད། སློབ་མས་ཀྱང་ངོ་བོ་བཅར་ཕོག་ཏུ་ངོས་ཟིན་པ་དེའི་ངང་དུ་འཇོག་པ་གལ་ཆེ་ཞེས་སླར་ཡང་རང་གི་་་་་་་་ཉམས་ལ་ཤར་བ་གླུ་དབྱངས་སུ་བླངས་པ། དབུ་རྫོགས་ཕྱག་162

གསུམ་གདམས་པ་རྣམས་སྟོན་པའི། །དྲིན་ཅན་བླ་མ་སྙིང་དབུས་སུ་བཞུགས་ཤིག །ཞི་གནས་ངང་ནས་ལུང་རིག་གིས་དཔྱད་ཚེ། །ཆོས་ཀུན་རང་བཞིན་མཁའ་ལྟར་དུ་རྟོགས་བྱུང་། །གང་ཤར་རྣམ་རྟོག་ངོ་བོ་ལ་བལྟས་པས། །འཛིན་མེད་ཀློང་དུ་འབད་མེད་དུ་གྲོལ་སོང་། །བལྟ་མཁན་རིག་པའི་རང་ངོ་ལ་བལྟས་པས། །སྟོང་ཉིད་མ་གཏོགས་རྙེད་རྒྱུ་ཞིག་མ་བྱུང་། །བལྟ་ཡུལ་བལྟ་མཁན་སྟོང་ཉིད་དུ་དག་ནས། །མཐོང་རྒྱུ་མེད་པའི་ལྟད་མོ་ཞིག་མཐོང་སོང་། །དེ་ཉིད་ངང་ལ་གློད་ནས་རང་བཞག་པས། །གུ་ཡངས་ཁྱབ་བརྡལ་ཆེན་པོ་ཞིག་བྱུང་སོང་། །མཉམ་གཞག་ནམ་མཁའ་ལྟ་བུ་ཡི་ངང་དུ། །སྣང་སེམས་ཐམས་ཅད་དབྱེར་མེད་དུ་འདྲེས་བྱུང་། །སྣང་སྟོང་སྒྱུ་མའི་གཟིགས་མོ་ལ་ལྟོས་དང་། །རྟག་ཆད་གཡང་ལ་ལྷུང་ས་ཞིག་མི་གདའ། །ཟུང་འཇུག་ཡངས་པའི་ལམ་ཆེན་ལ་ཞུགས་དང་། །ལམ་ལ་ནོར་གྱེ་དོགས་པ་ཞིག་མ་མཆིས། །སྤྲོས་བྲལ་ཆོས་སྐུའི་ཕོ་བྲང་དུ་གཟིམས་དང་། །སྤྲོས་པ་མང་པོ་བྱེད་རྒྱུ་ཞིག་མི་གདའ། །སྨྲ་བ་མ་མང་དེ་ཙམ་ཞིག་གྱིས་ལ། །སྨྲ་བསམ་བརྗོད་མེད་ངང་ལ་རང་ཞོག་ཐོངས། །ཆོས་དབྱིངས་ཁྱབ་བརྡལ་མ་བང་ན་གནས་པའི། །རིག་པའི་ཁྱེའུས་གླུ་ཆུང་འདི་བླངས་སོ། །ཞེས་ཕུལ་བས། ོཁོ་རང་གི་བསྒོམ་ལ་སྔར་འཕེལ་འགྲིབ་མང་ཞིང་ཡིན་ནམ་མིན་ནམ་སྙམ་པས་ཐེ་ཚོམ་ཡོད་པ་་་་་་163

ཐམས་ཅད་ཆོད་ནས། སྔར་མེད་པའི་ལྷག་མཐོང་གི་ཉམས་ཁྱད་པར་ཅན་སྐྱེས། གནས་ལུགས་ཀྱི་སྒྲོ་འདོགས་ཆོད་ནས་བོགས་ཆེན་པོ་ཐོན་པ་བྱུང་ཟེར་རོ། །ཡང་སྐལ་ལྡན་གྱི་སློབ་བུ། རྟོགས་ལྡན་རྣལ་འབྱོར་པ་ཆེན་པོ།བོན་མོ་ཕུག་གི་བླ་མ་བསོད་ནམས་ཆོས་འཕེལ་དང་། བསྟན་འཛིན་རས་པ། བསྟན་འཛིན་འགྱུར་མེད། བཟོད་པ་ཆོས་འཕེལ་རྣམས་ཀྱིས། རྒྱལ་བའི་གསུང་རབ་ནི་རྒྱ་ཆེ། དེ་ཡི་དགོངས་འགྲེལ་ནི་གྲངས་མང་། སྙིགས་དུས་སེམས་ཅན་ནི་ཚེ་ཐུང་། རང་ཉིད་ནམ་འཆི་ལ་ཆ་མི་འདུག་པས། ཁོང་རྣམས་ལ་རྒན་པོ་འཆི་ཁ་མའི་ཆོས། འབད་རྩོལ་ཆེན་པོ་བྱས་ནས་བསྒོམ་མི་དགོས་པ།ཚེགས་ཆུང་ལ་དོན་ཆེ་བ་མ་བསྒོམ་པར་འཚང་རྒྱ་བའི་གདམས་པ་ཟབ་མོ་ཀུན་གྱི་མཆོག་གྱུར། ཐུགས་ལ་གབ་པ་མངོན་དུ་བྱུང་བ། ཐོས་པ་ཙམ་གྱིས་སྲིད་པ་ཧྲུལ་བོར་བྱེད་ནུས་པ་ཞིག་བསྟན་དུ་གསོལ། ཞེས་ཞུ་དོན་དབྱངས་སུ་ཕུལ་བ། ལུང་རྟོགས་ཡོན་ཏན་དཀྱིལ་འཁོར་རྒྱས། །ཐུགས་རྗེའི་འོད་ཟེར་ཕྱོགས་བཅུར་འཕྲོས། །གདུལ་བྱ་ཀུ་མུད་ཚལ་རྣམས་སྐྱོང་། །རྗེ་ཟླ་བ་ལྟ་བུའི་་རྣལ་འབྱོར་པ། །འཇིག་རྟེན་མི་ཆོས་རྒྱ་མཚོ་བསྒྲལ། །དམ་པའི་ལྷ་ཆོས་ནོར་བུ་བླངས། །འགྲོ་ལ་ལེགས་བཤད་དགོས་འདོད་སྩོལ། །རྗེ་དེད་དཔོན་ལྟ་བུའི་རྣལ་འབྱོར་པ། །ལས་ཉོན་དགྲ་ཡི་ལག་ཏུ་164

ཤོར། །སྡུག་བསྔལ་ཆད་པས་མནར་བ་རྣམས། །ཞལ་མཐོང་གསུང་ཐོས་ཙམ་གྱིས་གྲོལ། །རྗེ་ཆོས་རྒྱལ་ལྟ་བུའི་རྣལ་འབྱོར་པ། །བདག་ཅག་འཁོར་བའི་བཙོན་རར་ཆུད། །བདག་འཛིན་ལྕགས་སྒོག་དམ་པོས་བཅིངས། །ལས་དང་ཉོན་མོངས་མཚོན་གྱེས་བསྣུན། །ན་རྒ་འབྱོར་རྒུད་ཆད་པས་བཅད། །ལོ་ཟླ་ཉིན་ཞག་ཕོ་ཉ་ཡིས། །འཆི་བདག་ཁྲིམས་ར་ཡ་ང་བར། །སང་འཁྲིད་གནང་འཁྲིད་ལྟ་བུའི་དུས། །རྗེ་བཙུན་ཆོས་ཀྱི་རྒྱལ་པོ་བྱོན། ་།ཐབས་མཁས་ཆོས་ཀྱི་ངོ་ཆེན་ཞུས། །འཁོར་བའི་བཙོན་ར་དམ་པོ་ལས། །ཅུང་ཟད་ཐར་པའི་སྐལ་པ་བྱུང་། །བཀའ་དྲིན་ཆེའོ་ཆོས་ཀྱི་རྒྱལ། །དྲིན་ལན་བསྒྲུབ་པའི་མཆོད་པ་འབུལ། །ད་དུང་འཁོར་བའི་བཙོན་ར་རུ། །ཆུད་ཀྱང་ཁྱེད་ཀྱིས་ཡང་ཡང་སྐྱོབས། །ད་ནི་བདག་ཅག་བུ་སློབ་ཀྱིས། །ཞུ་བ་དོན་གཞན་མ་མཆིས་ཏེ། །རྒྱལ་བའི་གསུང་རབ་རྒྱ་ཆེ་ཞིང་། །དེ་ཡི་དགོངས་འགྲེལ་གྲངས་ཡང་མང་། །སྙིགས་དུས་སེམས་ཅན་ཚེ་ཐུང་ཞིང་། །ནམ་འཆི་ངེས་པ་མི་འདུག་པས། །མྱང་བས་ཉོན་མོངས་ནད་འཇོམས་པའི། །གདམས་ངག་བདུད་རྩིའི་ཐིག་པ་ཞིག །བདག་ཅག་དད་པའི་གསེར་སྣོད་དུ། །བརྩེ་བ་ཆེན་པོས་བླུག་ཏུ་གསོལ། །ཞེས་ཕུལ་བའི་ལན་དུ། བསླུ་མེད་གཏན་གྱི་སྐྱབས་གནས་དཀོན་མཆོག་གསུམ། །འཛད་མེད་དངོས་གྲུབ་སྩོལ་བའི་རྩ་གསུམ་ལྷ། །ཐོགས་མེད་165

འཕྲིན་ལས་སྒྲུབ་པའི་ཆོས་སྐྱོང་ཀུན། །སྐྱེ་མེད་སེམས་ཉིད་གཅིག་པུའི་རྣམ་འཕྲུལ་དུ། །རྟོགས་ནས་སྐྱབས་གཅིག་སེམས་ཉིད་རིན་པོ་ཆེ། །སྙིང་ནས་རྩེ་གཅིག་གུས་པས་ཕྱག་འཚལ་ནས། །སྐལ་ལྡན་ཚེ་གཅིག་སངས་རྒྱས་འདོད་རྣམས་ལ། །གདམས་ངག་མཆོག་གཅིག་བཤད་ཀྱིས་གུས་པས་ཉོན། །དེ་ཡང་། མཐའ་དབུས་མེད་པའི་ནམ་མཁའ་ཡངས་པའི་ཀློང་ན། གླིང་བཞི་ཡོངས་ལ་ཐོགས་མེད་བསྒོད་པའི་འོད་གསལ་ཉི་མ་བཞིན་དུ། འདྲ་འདྲ་འདྲ་ལ་འགྲན་ཟླ་མེད་པའི་རྒྱ་གར་གྲུབ་ཐོབ་བརྒྱད་ཅུའི་ཁྱུ་མཆོག་་་་་་་་་་དཔལ་ལྡན་ས་ར་ཧ་ཆེན་པོ་ཞེས། སྙན་གྲགས་སྲིད་པའི་རྭ་བ་ལས་བརྒལ་ཏེ་ནམ་མཁའི་ཕ་མཐར་འུར་ཞིང་སོང་བ་གང་དེའི་ཞལ་གྱི་བུམ་བཟང་ལས་ཐོན་པའི་དོ་ཧ་རྡོ་རྗེའི་གླུ་ལས། སེམས་ཉིད་གཅིག་པུ་ཀུན་གྱི་ས་བོན་ཏེ། །གང་ལ་སྲིད་དང་མྱ་ངན་འདས་འཕྲོ་བ། །འདོད་པའི་འབྲས་བུ་ཐམས་ཅད་སྟེར་བྱེད་པས། །ཡིད་བཞིན་ནོར་འདྲའི་སེམས་ལ་ཕྱག་འཚལ་ལོ། །ཞེས་གསུངས་པས། སེངྒེའི་སྒྲ་ལྟ་བུའི་རྡོ་རྗེ་གླུ་འདིའི་དོན། གཞི་ལམ་འབྲས་གསུམ་དང་སྦྱར་ནས་ཅུང་ཟད་བཤད་ན། དང་པོ་གཞི་ནི།སེམས་ཉིད་གཅིག་པུ་ཀུན་གྱི་ས་བོན་ཏེ། །ཞེས་གསུངས་པ་ལྟར།ནམ་མཁའ་ལྟར་སྟོང་ལ་མཐའ་དབུས་མེད་པ། སྣང་སྲིད་ཀུན་ ་ལ་ཁྱབ་པ་ཕྱོགས་དང་རིས་སུ་མ་ཆད་པ། འདི་ཞེས་མཚོན་དུ་166

མེད་པ་སྟོང་གསལ་འཛིན་མེད་ཟང་ཐལ་ཁྱབ་བརྡལ་ཀློང་ཡངས་ཆེན་པོ་སྤྲོས་པ་ཐམས་ཅད་དང་བྲལ་བའི་སེམས་ཉིད་གཅིག་བུ་འདི་ནི་རང་ལུས་སྣང་སྲིད་སྣོད་བཅུད་འཁོར་འདས་ཀྱིས་བསྡུས་པའི་ཆོས་རྣམས་ཀུན་གྱི་འབྱུང་གནས་ས་བོན་ལྟ་བུ་ཡིན་ཏེ། དེས་ན་ཆོས་ཐམས་ཅད་ཀྱི་རྩ་བ་སེམས་ཀྱི་གནས་ལུགས་སྟོང་གསལ་འཛིན་མེད་ཁྱབ་བརྡལ་ཀློང་ཡངས་ཆེན་པོ་འདི་ཉིད་སྔར་མ་་་་་་་རྟོགས་པ་ལ་མ་རིག་པ་ཞེས་ཟེར། མ་རིག་པའི་དབང་གིས་ངར་འཛིན་གྱི་བློ་འབྱུང་། དེའི་དབང་གིས་བདག་གཞན་རིས་སུ་བཅད་ནས་ཆགས་སྡང་གཉིས་འབྱུང་། དེ་ལ་བརྟེན་ནས་ཉོན་མོངས་པ་བརྒྱད་ཁྲི་བཞི་སྟོང་རིམ་གྱིས་རྒྱས་ནས་ལས་བཟང་་་་་་་ངན་ཐ་དད་པ་བསགས། ལས་ཀྱི་དབང་གིས་འཁྲུལ་སྣང་བཟང་ངན་སྣ་ཚོགས་བྱུང་བ་མི་བདེན་པ་ལ་བདེན་པར་བཟུང་ནས།ཚེ་འཁོར་བ་ཐོག་མེད་ནས་བཟུང་ད་བར་འཁོར་བ་འདིར་སྒྱུ་མ་རྨི་ལམ་ལྟར་འཁོར་ནས་བདེ་སྡུག་སྣ་ཚོགས་མྱོང་བ་ཡིན་པས།འཁོར་བར་སྐྱེ་བའི་རྩ་བ་ཕར་དེད་ན་སེམས་ཀྱི་གནས་ལུགས་མ་རྟོགས་པའི་མ་རིག་པ་འདི་ཡིན་པའི་ཚུལ་རྣམས་ལེགས་པར་་་་་་་ཤེས་ནས་ལམ་བསྒོམས་ན། མ་རིག་པ་དག་ནས་སངས་རྒྱས་པའི་ཚུལ་ཡང་ཤེས་པར་འགྱུར་རོ། །གཉིས་པ་ལམ་ནི། གང་ལ་སྲིད་དང་མྱ་ངན་འདའ་འཕྲོ་བ། །ཞེས་གསུངས་པ་ལྟར། དང་པོ་ལམ་167

སྟོན་པའི་མཚན་ལྡན་གྱི་བླ་མ་དམ་པའི་ཞབས་རྡུལ་སྤྱི་བོར་་་་་་་་་བསྟེན་ནས། དེའི་ཞལ་ནས་ཐོབ་པའི་གདམས་ངག་གི་གནད་ལ་བརྟེན་ནས། འཁོར་འདས་ཀུན་གྱི་གཞི་མ་སེམས་ཀྱི་གནས་ལུགས་མ་རྟོགས་པས། གནས་སྐབས་གང་ལ་ཡང་མ་རིག་ཉོན་མོངས་ལས་སྒྲིབ་སོགས་གློ་བུར་གྱི་དྲི་མས་བསྒྲིབས་ནས། དེའི་དབང་གིས་སྣང་ཞིང་སྲིད་པའི་འཁོར་བའི་ཆོས་ཀུན་འཕྲོ་བ་་་་་་་ཡིན་པས། དེའི་རྒྱུ་མཚན་མ་རིག་པར་འཁྲུལ་བའི་སྣང་བ་མི་བདེན་པ་ལ་བདེན་པར་བཟུང་ནས་ཞེན་ཅིང་ཆགས་ན་སླར་་་་་་་སྔར་བཞིན་འཁོར་བ་མཐའ་མེད་དུ་འཁྱམས་པས་ན། དེ་ལམ་ལོག་པ་ཡིན་པར་ངོ་ཤེས་ནས་དེའི་དབང་དུ་མ་སོང་བར་བྱ་བ་་་་དང་། དེ་ནས་སྣང་སྟོང་སྒྱུ་མ་རྨི་ལམ་ལྟ་བུའི་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་སེམས་ཀྱི་ཆོ་འཕྲུལ་་་་་་་་འབའ་ཞིག་ཏུ་ལུང་རིགས་དུ་མའི་ལམ་ནས་ཐག་བཅད་ཅིང་།ཀུན་གཞི་སེམས་ཀྱི་གནས་ལུགས་ལ་བརྟགས་ཤིང་དཔྱད་ནས།ངོ་བོ་གདོད་ནས་སྟོང་གསལ་འཛིན་མེད་ཟང་ཐལ་ཁྱབ་བརྡལ་ཀློང་ཡངས་ནམ་མཁའ་ལྟར་རྟོགས་པས། མཉམ་གཞག་ནམ་མཁའ་ལྟ་བུའི་ངང་ལ་ཉིན་མཚན་ཁོར་ཡུག་ཏུ་ལོ་ཟླ་བ་བྱས་་་་་་་་བཞག་པའི་ཚེ། བཟང་ངན་གྱི་རྣམ་རྟོག་གང་འཕྲོ་ཡང་སྔོན་བསུ་རྗེས་གཅོད་བླང་དོར་སོགས་བློས་བྱ་རྩོལ་གང་ཡང་མི་བྱེད་པར།168

སྔར་གྱེ་གནས་ལུགས་མ་བཅོས་གཉུག་མ་ཁྱབ་བརྡལ་བློ་བྲལ་་་་་་་ཆེན་པོའི་རྒྱུན་སྐྱོང་བ་ལ་འབད་པས། རྣམ་རྟོག་ཕྲ་རགས་ཐམས་ཅད་འབད་རྩོལ་གྱིས་གཉེན་པོ་སྤུ་རྩེ་ཙམ་ཡང་མ་བསྟེན་བཞིན་དུ་རང་ཤར་རང་གྲོལ་དུ་སོང་ནས་གློ་བུར་ལས་ཉོན་གྱི་དྲི་མ་་་་་་་མཐའ་དག་རང་སར་དག་ནས། རིག་སྟོང་རྗེན་པ་བློ་འདས་རྒྱ་ཡན་ཆོས་སྐུ་ཆེན་པོའི་ཀློང་དུ་བཙན་ས་ཟིན་ནས་རྟོགས་པ་ནམ་མཁའ་བཞིན་དུ་འགྱུར་བ་མེད་པའི་དུས། མྱ་ངན་ལས་འདས་པའི་ཡོན་ཏན་ཐམས་ཅད་འཕྲོ་བ་ཡིན་ཚུལ་ཁོང་དུ་ཆུད་ནས།གནས་ལུགས་དེ་ཉིད་ཀྱི་རྒྱུན་སྐྱོངས་པ་དེ་ལམ་མ་ནོར་བ་ཡིན་་་་་པས། ཐུགས་དམ་གྱི་མཐིལ་དུ་བཟུང་ནས་ཉམས་སུ་ལེན་པ་གཅེས་སོ། །གསུམ་པ་འབྲས་བུ་ནི། འདོད་པའི་འབྲས་བུ་ཐམས་ཅད་སྟེར་བྱེད་པས། །ཞེས་གསུངས་པ་ལྟར། དེ་ལྟར་ལམ་ཉམས་སུ་བླངས་པའི་མཐུས་གནས་སྐབས་སུ་ཡང་རང་གཞན་གྱི་འདོད་པའི་འབྲས་བུ་ཐམས་ཅད་སྟེར་ཞིང་ཁྱད་པར་མཐར་ཐུག་རང་་་་སེམས་སྐྱེ་མེད་སྤྲོས་བྲལ་ཆོས་ཀྱི་སྐུ་ནམ་མཁའ་ལྟ་བུའི་དགོངས་པ་མངོན་དུ་བྱས་ནས། དེའི་ངང་ལ་མ་གཡོས་བཞིན་དུ།གཟུགས་སྐུ་རྣམ་པ་གཉིས་འཇའ་ཚོན་བཞིན་དུ་མ་འདྲེས་པར་སོ་སོར་བྱུང་ནས། རང་གཞན་ཀུན་གྱི་འདོད་པའི་འབྲས་བུ་ཐམས་ཅད་སྟེར་བས་སོ། །དེ་ལྟར་འདོད་པའི་འབྲས་བུ་ཐམས་169

ཅད་སྟེར་བར་བྱེད་པའི་ཡིད་བཞིན་གྱི་ནོར་བུ་འདྲ་བའི་དོན་་་་་་དམ་བྱང་ཆུབ་ཀྱི་སེམས་རིན་པོ་ཆེ་དེ་ལ། ཀུན་གྱེས་ཐོག་མར་ཕྱག་བྱར་འོས་པས་ན། །ཡིད་བཞིན་ནོར་འདྲའི་སེམས་ལ་ཕྱག་འཚལ་ལོ། །ཞེས་དཔལ་ལྡན་ས་ར་ཧ་ཆེན་པོས་ཀྱང་ཕྱག་འཚལ་བའོ། །དེ་འདྲའི་སྐྱེ་བོ་མཆོག་གི་ཆོས་ལུགས་གདམས་པ་ཀུན་གྱེ་མཆོག་ཏུ་གྱུར་པའི་ལམ་ཆེན་པོ་འདི་ལ། སྣང་སེམས་གཉིས་དང་མ་བྲལ་ན་ཐབས་ཤེས་གཉིས་དང་མ་བྲལ་བ་ཡིན་པས་ཐབས་་་་་་ཤེས་ཞེས་ལོགས་སུ་འཚོལ་མི་དགོས་པས། དེས་ན་སྣང་སྟོང་ཟུང་འཇུག་ཡངས་པའི་ལམ་ཆེན་བོ་འདིའི་ཁོངས་སུ་བསྐྱེད་རྫོགས་་་་་མན་ཆད་ཀྱི་འབད་རྩོལ་ལ་བརྟེན་པའི་ལམ་འོག་མ་ཐམས་ཅད་ཀྱི་ཐབས་ཤེས་ཀྱི་ཆ་ཀུན་ཡང་དོན་གྱིས་འདིར་མ་འདུས་པ་མེད་པའི་ལམ་བཟང་ཆེན་པོ་འདི་ལ། ཁ་ཅིག་གིས་ཐབས་ཤེས་ཕྱོགས་རེ་བར་སོང་ནས་ལམ་ལ་ནོར་འདུག་སྙམ་པས་ཐེ་ཚོམ་གྱིས་་་་་་་་་དོགས་པ་སྐྱེས་པ་ལོས་བདེན་ཏེ། ཐབས་ཤེས་དེ་འདྲ་དགོས་ན་འདིར་སེམས་དང་འཁོར་འདས་ཀྱི་ཆོས་ཐམས་ཅད་ཐབས་ཤེས་ཟུང་འབྲེལ་དུ་ཁྱེར་ཆོག་པ་ཡོད་པས། དེ་འདྲའི་དགོས་མེད་ཀྱི་དོགས་པ་སྐྱེ་མི་དགོས་ཏེ། གངས་རིའི་ཁྲོད་ན་སེངྒེ་དཀར་མོ་སྲབ་མེད་དུ་འཕྱོ་འདྲའི་འགྲན་གྱི་དོ་མེད་ཚེ་གཅིག་ལ་སངས་རྒྱས་་་་་་པའི་རྣལ་འབྱོར་གྱི་དབང་ཕྱུག་ཆེན་པོ་དཔལ་མི་ལ་བཞད་པ་རྡོ་170

རྗེ་ཞེས། མཚན་སྙན་ལྷ་མི་ཡོངས་ཀྱིས་ཉིན་རེར་ལན་བརྒྱར་གླེང་བ་གང་དེའི་ཞལ་གྱི་བུམ་བཟང་ལས། ངས་ནོར་གྱིས་དོགས་ནས་ལམ་གཅིག་བཙལ། །ལམ་ནི་ཟུང་འཇུག་ཡངས་པའི་ལམ ད་ནོར་གྱིས་དོགས་པ་ང་ལ་མེད། །ཅེས་གསུངས་པ་ལྟར། བླ་མ་དམ་པའི་མན་ངག་ཟབ་་མོ་ལ་བརྟེན་ནས་སྣང་སྲིད་འཁོར་འདས་ཀྱི་ཆོས་ཐམས་ཅད་ཀྱི་ངོ་བོ་གདོད་ནས་སྟོང་པ་་མཁའ་ལྟར་རྟོགས་ཤིང་རྣམ་པ་འགག་པ་མེད་པར་རྨི་ལམ་བཞིན་སྣང་བར་ཤེས། རྨི་ལམ་གྱི་སྣང་བ་ཐམས་ཅད་རང་གི་སེམས་ལས་བྱུང་། སེམས་སུ་སྣང་བ་ལྟར་སྟོང་བཞིན་དུ་སྣང་བའི་སྣང་གྲགས་ཀྱི་ཆོས་ཐམས་ཅད་ཀྱང་། རང་གི་སེམས་ལས་བྱུང་། སེམས་སུ་སྣང་བའི་ཕ་དེ་ཡང་གོ དེ་ལྟ་བུའི་ཆོས་ཀུན་གྱི་རྩ་བ་འམ། གཞི་མ་འམ། འབྱུང་གནས་ཆེན་པོ་སེམས་ཀྱི་གནས་ལུགས་ནི་སུས་ཀྱང་མ་བྱས་པ རྒྱུ་མེད་པ་རྐྱེན་མེད་པར་ཡེ་གདོད་མ་ནས་སྟོང་ཞིང་ནམ་མཁའ་་་་་་ལྟར་ཕྱོགས་དང་རིས་སུ་མ་ཆད་པར་སྟོང་ཉིད་ཀུན་ལ་ཁྱབ་པ་་་་་འདི་ཞེས་མཚོན་དུ་མེད་པ། ཟང་ཐལ་ཁྱབ་བརྡལ་ཀློང་ཡངས་མཐའ་བྲལ་ཆོས་དབྱིངས་ཆེན་པོར་གཏན་ལ་ཕབས་ནས། མེ་ལོང་ནང་གི་གཟུགས་བརྙན་ལྟར་རང་སེམས་སྟོང་པ་ཉིད་ཆོས་་་་དབྱིངས་མཐའ་དབུས་བྲལ་བའི་ཀློང་དུ་སྣང་གྲགས་ཀྱི་ཆོས་་་་་་་་ཐམས་ཅད་མ་འགག་པར་ཤར་བ་རྣམས་མི་དགག དེ་ལྟར་དུ་171

བློས་འཛིན་པའི་ཤེས་པ་ཐམས་ཅད་་དང་བྲལ་བར་སེམས་ཉིད་་་་སྟོང་གསལ་འཛིན་མེད་ཟང་ཐལ་སྒོ་ལྔ་ཧ་ར་སངས་རྒྱ་ཡན་་་་་་་་་མཐའ་བྲལ་ནམ་མཁའ་ལྟ་བུའི་སྟོང་པ་ཉིད་ཆེན་པོའི་ཀློང་དུ་་་་་་གཉིས་སུ་མེད་པར་ཞུགས་ནས་རྩེ་གཅིག་ཏུ་མཉམ་པར་གཞག་་་་དུས། སྣང་སེམས་ཐམས་ཅད་མཉམ་གཞག་ཆེན་པོའི་ཀློང་དུ་རོ་གཅིག་ཏུ་འདྲེས་ནས། སྣང་བ་ཕྱི་རུ་མ་ཆད། སེམས་ཉིད་ནང་དུ་མ་ལུས། མཉམ་གཞག་ཕྱོགས་གཅིག་ཏུ་གོ་ལེར་མ་ཆད། སྣང་བས་གར་ཁྱབ་ཐམས་ཅད་ལ། མཉམ་གཞག་ནམ་མཁའ་ལྟ་བུའི་སྟོང་པ་ཉིད་ཀྱིས་ཁྱབ། སྟོང་པ་ཉིད་ཀྱིས་གར་ཁྱབ་ལ་སྣང་བས་ཁྱབ་ཅིང་བརྡལ། སྣང་བཞིན་དུ་ངོ་བོ་སྟོང་། སྟོང་བཞིན་དུ་རྣམ་པ་མ་འགག་པར་སྣང་། སྣང་སྟོང་དབྱེར་མེད་ཟུང་འཇུག་ནམ་མཁའ་ལས་ཡངས་པ་འདི་ཉིད་དུས་གསུམ་སངས་རྒྱས་ཐམས་་་་་ཅད་ཀྱི་གཤེགས་ཤུལ་མ་ནོར་བའི་གཞུང་ལམ་ཆེན་མོ་ཡིན་ཏེ།རིམ་ལྔ་ལས། འཁོར་བ་དང་ནི་མྱ་ངན་འདས། །རྟོག་པ་གཉིས་བོ་སྤང་ནས་ནི། །གང་དུ་དངོས་པོ་གཅིག་གྱུར་པ། །ཟུང་དུ་འཇུག་ཅེས་དེ་ལ་བཤད། །ཅེས་དང་། ཀུན་རྫོབ་དང་ནི་དོན་དམ་དག །སོ་སོའི་ཆ་ནི་ཤེས་གྱུར་ནས། །གང་དུ་ཡང་དག་འདྲེས་གྱུར་པ། །ཟུང་དུ་འཇུག་ཅེས་དེ་ལ་བཤད། །ཅེས་གསུངས་སོ། །དེ་ལྟ་བུའི་སྣང་སྟོང་ཐབས་ཤེས་ཟུང་འཇུག་གི་ལམ་ཡངས་པ་དེ་་་་་་172

ཉམས་སུ་བླངས་ན། དཔེར་ན་ནོར་བུ་ལས་དགོས་འདོད་ཀུན་འབྱུང་བ་ལྟར། འབད་རྩོལ་མེད་པར་སངས་རྒྱས་ཀྱི་ཡོན་ཏན་ཀུན་འབྱུང་སྟེ། རྗེ་བཙུན་ཆེན་པོའི་ཞལ་ནས། ཡོད་པ་དངོས་པོར་སྣང་བ་དང་། །མེད་པར་སྟོང་པའི་ཆོས་ཉིད་གཉིས། །ངོ་བོ་དབྱེར་མེད་རོ་གཅིག་པས། །རང་རིག་གཞན་རིག་ཡོད་མིན་ཏེ། །ཐམས་ཅད་ཟུང་འཇུག་ཡངས་པ་ཡིན། །དེ་ལྟར་རྟོགས་པའི་མཁས་པ་ཡིས། །རྣམ་ཤེས་མ་མཐོང་ཡེ་ཤེས་མཐོང་། །སེམས་ཅན་མ་མཐོང་སངས་རྒྱས་མཐོང་། །ཆོས་ཅན་མ་མཐོང་ཆོས་ཉིད་མཐོང་། །དེ་ལས་སྙིང་རྗེ་ཤུགས་འབྱུང་སྟེ། །སྟོབས་དང་མི་བརྗེད་གཟུངས་ལ་སོགས། །སངས་རྒྱས་ཡོན་ཏན་གང་ཡིན་པ། །ནོར་བུ་རིན་ཆེན་ཚུལ་དུ་འབྱུང་། །དེ་རྣལ་འབྱོར་ང་ཡི་རྟོགས་ཚད་ཡིན། །ཁྱེད་འདིར་འཚོགས་ལྷ་འདྲེའི་རྣ་ལམ་དུ། །ཆོས་ཟབ་མོ་བས་ཀྱང་བོན་སྒྲ་སྙན། །ཨ་སྙི་ར་ཡི་རྒྱལ་ཁམས་སུ། །མཁས་པ་བས་ཀྱང་སྤྱོན་པ་བྲིན། །དུར་ཁྲོད་ཉུལ་བའི་ཝ་སྤྱང་རྣམས། །སེངྒའི་ང་རོས་འཇིགས་ཤིང་སྐྲག །འགའ་ཞིག་སྐལ་ལྡན་ཡོད་སྲིད་ན། །འདི་དོན་ཐོས་པས་གྲོལ་བར་འགྱུར། །ཞེས་གསུངས།ཡང་རས་ཆུང་པ་ལ། གཅིག་ཤེས་ཀུན་གྲོལ་རེ་བ་ལ། །གསུངས་པ་དང་། རས་པ་ཞི་བ་འོད་ཀྱིས། གདམས་ངག་ཚིག་གཅིག་སངས་རྒྱས་ཀྱི་ངང་། །ཞེས་གསུངས་པ་རྣམས་གདམས་ངག་འདི་ལ་ཟེར།173

མདོ་རྒྱུད་མན་ངག་ཐམས་ཅད་ཀྱི་ཉམས་ལེན་ཀུན་འུབ་ཀྱིས་དྲི་ལན་འདི་ལ་འདུ་སྟེ། རྗེ་བཙུན་གྱིས། སྣང་བ་རང་གི་སེམས་ཉིད་ལགས། །སེམས་ཉིད་སྟོང་པར་ཤེས་པར་གྱིས། །རྟོགས་པ་ཉམས་དང་མ་བྲལ་ན། །ཚུལ་ཁྲིམས་མཆོད་སོགས་དགེ་བའི་ཆོས། །ཐམས་ཅད་མ་ལུས་དེ་ལ་ཚང་། །ཞེས་དང་། བདེ་མཆོག་མཁའ་འགྲོའི་རྒྱུད་ལས། མན་ངག་གཅིག་ནི་བསྒོམ་པ་ཡིས། །མན་ངག་ཐམས་ཅད་མཚོན་པར་བྱ། །ཇི་ལྟར་ས་གཅིག་ཐོབ་པ་ཡིས ས་ནི་ཐམས་ཅད་ཐོབ་པར་འགྱུར། །དེ་བཞིན་མན་ངག་ཐམས་ཅད་ཀྱང་། །མན་ངག་གཅིག་གིས་ཐོབ་པར་འགྱུར། །ཞེས་དང་།བཏགས་གྲོལ་གྱི་རྒྱུད་ལས། རང་རིག་རྣམ་དག་ས་གཅིག་ལ། །ཐེག་པ་ཀུན་འདུས་ས་ལམ་རྫོགས། །ཞེས་དང་། མདོ་ལས། ངས་ནི་འཇིག་རྟེན་ཁམས་རྣམས་སུ། །མདོ་སྡེ་སྣ་ཚོགས་གང་གསུངས་པ། །ཚིག་འབྲུ་ཐ་དད་དོན་གཅིག་སྟེ། །ཚིག་གཅིག་རྣམ་པར་བསྒོམས་པས་ནི། །དེ་དག་ཐམས་ཅད་བསྒོམ་དང་མཚུངས། །ཞེས་དང་། ཤེར་ཕྱིན་ལས། ཆོས་གཅིག་གི་མདོ་དང་རྒྱས་པ་ཤེས་ན། ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ། །ཞེས་དང་། དབུ་མ་པས་ཀྱང་། གཅིག་གི་ལྟ་བོ་གང་ཡིན་པ། །དེ་ནི་ཀུན་གྱི་ལྟ་བོ་ཡིན། །གཅིག་གི་སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་ཉིད་ཡིན། །ཞེས་གསུངས་པ་རྣམས་འདི་ལ་དགོངས་174

ནས་གསུངས་པ་ཡིན་པས་གུང་གཅིག་ཏུ་འགྲིགས་པར་འགྱུར་རོ། །དེས་ན་ཆོས་ཕུང་བརྒྱད་ཁྲི་བཞི་སྟོང་གི་འབབ་ས་གནད་འགགས་མཐར་ཐུག་ཀྱང་། རང་སེམས་སྐྱེ་མེད་ཆོས་དབྱིངས་མཐའ་བྲལ་ཆེན་པོ་འདི་གའི་ཐོག་ཏུ་འབབ་པ་ཡིན་ཏེ། རྗེ་རྡོ་རྗེ་རྒྱལ་པོའི་ཞལ་ནས། འགགས་དང་ཉག་ག་གཟིགས་ཙ་ན། །ཚིག་ཚོགས་སྤྲིན་ཕུང་འཁྲིགས་གྱུར་ཀྱང་། །སྐྱེ་མེད་ཐང་དུ་ཁ་བ་བབས། །ཞེས་དང་། མཉམ་མེད་ཇོ་བོ་ཆེན་པོའི་ཞལ་ནས། ཆོས་ཀྱི་ཕུང་པོ་བརྒྱད་ཁྲི་དང་། །བཞི་སྟོང་གསུངས་པ་ཐམས་ཅད་ཀྱང་། །ཆོས་ཉིད་འདི་ལ་གཞོལ་ཞིང་འབབས། །གསུངས། དེས་ན་ཚེ་གཅིག་ལ་སངས་རྒྱ་བར་འདོད་པས། ཐུགས་དམ་གྱི་མཐིལ་འདི་ལ་མཛད་ན་ལེགས་ཏེ། ལྷོ་བྲག་མར་པས་རྗེ་བཙུན་ལ། ཚེ་གཅིག་སངས་རྒྱས་ཐོབ་འདོད་ན། །ཡེངས་མེད་སེམས་ལ་ལྟོས་ཤིག་གསུང་། །དེ་དག་་ལ་དགོངས་ནས། མཉམ་མེད་ཇོ་བོ་ཆེན་པོའི་ཞལ་ནས། འབྲོམ་འཚང་རྒྱ་བ་ལ་ཐག་ཉེ་བ་ཞིག་དགོས་ན།གསང་སྔགས་ཟབ་མོ་འདི་རྣམས་འདོམས། །ཁྱད་པར་དོ་ཧ་སེམས་ལ་ཚུད། །འཚང་རྒྱ་བ་ལ་དེ་ལས་ཐག་ཉེ་བ་མེད། སྟོན་དུས་ཀྱི་ལོ་ཏོག་ཁམ་རུམ་མེད་པ་དང་འདྲ། གྲུབ་ཐོབ་ཆེན་པོ་རྣམས་ཀྱི་ཉམས་ལེན་ཡིན། ཁྱད་པར་དུ་དོ་ཧ་འདི་ཀུན་བྱས་ན།ལུང་སྟོང་ན་ཕར་ལ་རྣལ་འབྱོར་པ་བཟང་པོ་ཉམས་གར་རྩེ་ཞིང་།175

ཌ་མ་རུ་ཁྲོལ་ལེ་འོང་སྲིད། བློ་རབ་ལ་ཆོས་རབ་མཆིས།ཁྱོད་ཀྱི་ཆ་ལུགས་འདི་ཀུན་ལ་ལྷག་པར་འདི་མཐུན་གསུངས་་་་་་་པའི་གླུ་ནི། གསོན་གསང་སྔགས་ཐེག་པའི་ཡང་རྩེ་ཡིན། །སྒོས་དམ་ཆོས་ཟབ་མོ་དོ་ཧ་དེ། །རྗེ་ས་ར་ཧ་ཡིས་ང་ལ་བྱིན། །བུ་ཐུགས་ཀྱི་དཀྱིལ་དུ་འདི་ཆོངས་གསུངས། །ཞེས་གསུངས་སོ། །དེས་ན་སོ་ནམ་ཟིན་པའི་སྐྱེ་བོ་ཉལ་ནས་སྡོད་པ་ལྟར། ཆོས་ཀུན་སེམས་སུ་ཤེས། སེམས་ཉིད་སྟོང་གསལ་འཛིན་མེད་ཆོས་དབྱེངས་སྤྲོས་བྲལ་ཆེན་པོར་ཐག་ཆོད་པའི་རྣལ་འབྱོར་པས།གཞན་ལྷ་སྒོམ་སྔགས་བཟླ་སོགས་སྤྲོས་བཅས་ཀྱི་བྱ་བ་ཐམས་་་་་་་་ཅད་བློས་བཏང་སྟེ། མཉམ་གཞག་ནམ་མཁའ་ལྟ་བུའི་ཏིང་ངེ་འཛིན་འབའ་ཞིག་ལ་གནས་པར་བྱའོ། །གཞན་བྱེད་སྙིང་འདོད་པ་དང་། གྱིས་ཞེས་བསྐུལ་བ་རྣམས་བར་ཆད་ཡིན་ཏེ། གསང་བ་གྲུབ་ལས། ཕྱག་རྒྱ་དཀྱིལ་འཁོར་སྔགས་སོགས་ཀྱིས། །སངས་རྒྱས་རྡོ་རྗེ་སེམས་སོགས་ནི། །བསྒྲུབ་པར་འདོད་པ་མ་འོངས་པའི །སློབ་དཔོན་དེ་ནི་བདུད་ཀྱི་རིགས། །ཞེས་དང་། རྗེ་མི་ལས་ཀྱང་།བུ་ཕྱག་རྒྱ་ཆེན་པོ་བསྒོམ་པའི་དུས། །ལུས་ངག་གི་དགེ་སྦྱོར་མ་བརྩོན་ཞིག །མི་རྟོག་ཡེ་ཤེས་ཡལ་ཉེན་ཡོད། །བུ་མ་བཅོས་ལྷུག་པའི་ངང་ལ་ཞོག །གསུངས། འདི་ཉིད་དོར་ནས་གཞན་དམན་པའི་དགེ་སྦྱོར་སོགས་ལ་བརྩོན་པ་ནི། རྒྱལ་པོ་ཁྲི་ལས་བབས་ནས་176

ཕྱག་བདར་བྱས་པ་དང་འདྲ་སྟེ། དཔལ་ས་ར་ཧའི་དོ་ཧ་ལས།གནས་ལུགས་རྟོགས་ནས་དམན་པ་ཉིད་བྱེད་ན། རྒྱལ་བོ་ཁྲི་ལས་བབས་ནས་ཕྱག་བདར་བྱེད་པ་བཞིན། ཟད་མི་ཤེས་པའི་བདེ་བ་ཆེན་པོ་ཉིད་སྤངས་ནས། གང་ཞིག་འཁོར་བའི་བདེ་ལ་རེག་པ་ཉིད་ཀྱིས་འཆིངས་གསུངས། དཔེར་ན་ལྟོ་བ་འབྲང་ནས་ཟས་་གཞན་གྱི་རྩོལ་བ་མི་བྱེད་པ་ལྟར། འདི་ལྟར་སེམས་ཀྱི་ཕུ་ཐག་ཆོད་ནས། སླར་གཞན་རིག་གནས་སོགས་མི་སློབ་པར། འདི་ཁོ་ནས་ཆོག་ཤེས་པར་བྱས་སྐྱོང་དགོས་ཏེ། རྗེས་ན་རཏྣས། གང་དུ་མཆོག་གི་གོ་འཕང་ལ། །ཡིད་གཅིག་པ་ཡིས་བསམ་བྱས་ན། །དེ་ལས་དངོས་གྲུབ་རྙེད་འགྱུར་ཏེ། །བྱ་མང་རྩོམ་ལ་འབྲས་བུ་ཅི། །གསུངས། སྤྲོས་པ་ཐམས་ཅད་དང་བྲལ་བའི་སེམས་ཀྱི་གནས་ལུགས་རྟོགས་ནས་སྤྲོས་པ་རྣམས་ལ་ཆེད་དུ་འབད་པ་དེ་ཡང་།ལུང་གཞན་ལས། ནོར་བུ་རྙེད་ནས་འཆིང་བུ་འཚོལ་བ་དང་། །ཟས་མཆོག་རྙེད་ནས་ཟས་ངན་འཚོལ་བ་བཞིན། །གསུངས་སོ། །ཕྱིའི་འཇིག་རྟེན་གྱི་བྱ་བ་ལྟ་ཅི་སྨོས། ནང་མཆོད་སྦྱིན་སོགས་ཀྱང་རེ་ཞིག་བཞག་ནས་བསྒོམ་དགོས་ཏེ། བྷུདྔྷ་ཀ་རས། ཡེ་ཤེས་གོམས་བྱེད་རྣལ་འབྱོར་པ་ཡིས་ཡིད་ནི་འདི་ལྟར་རིག་མིན་ཉིད། །སློང་བ་བགྱིད་དང་ཤིན་ཏུ་མང་པོའི་བཟའ་བ་དང་ནི་གཉིད་་་་་་ཀྱང་སྟེ། །མྱུར་བའི་དབང་ལས་མང་དུ་སྨྲས་དང་སྒྲ་སྒྲོགས་རླུང་177

དང་ཀློག་པ་དང་། །མཆོད་དང་སྦྱིན་སྲེག་སོགས་ཀྱང་དེ་བཞིན་སྤང་བྱ་འདིར་ནི་ཏིང་ངེ་འཛིན་ལའོ། །གསུངས། བླ་མའི་གདམས་ངག་བདུད་རྩི་ལྟ་བུ་འདི་འདྲ་ཐོབ་ནས། ད་དུང་གཞན་དུ་བསྟན་བཅོས་དུ་མ་ལ་བལྟ་བ་དེ་ནི། དཔེར་ན་ཆུ་བོར་ནས་ཐང་ཆེན་དུ་འཁྱམས་ནས་སྐོམ་པས་གདུངས་ནས་འཆི་རུ་བཅུག་པ་དང་འདྲ་སྟེ། དཔལ་ས་ར་ཧའི་དོ་ཧ་ལས། གང་ཞིག་བླ་མའི་མན་ངག་བདུད་རྩིའི་ཆུ། །གདུངས་སེམས་བསིལ་བ་ངོམས་པར་མི་འཐུང་བར། །དེ་ནི་བསྟན་བཅོས་དོན་མང་མྱ་ངན་གྱིས། །ཐང་ལ་སྐོམ་པས་གདུངས་ཏེ་འཆི་བར་ཟད། །གསུངས། དེས་ན་རི་དྭགས་ཉལ་སར་ཕུར་བ་བཏབ་པ་ལྟར། མི་མེད་པའི་གངས་དང་རི་སུལ་གྱི་རི་དྭགས་རྣམས་ཀྱི་གདན་ས་བྲག་སྐྱིབས་སུ་ལུས་ངག་ཡིད་གསུམ་གཡོ་བ་མེད་པར་ཆུ་བོའི་རྒྱུན་བཞིན་དུ་གནས་་་་་་་་་་ལུགས་ཀྱི་ངང་ལ་མཉམ་པར་འཇོག་དགོས་ཏེ། ཆུ་བོའི་རྒྱུན་ནི་འབབས་པ་དང་། །མར་མེ་རྩེ་མོ་རབ་བཅིངས་ལྟར། །རྟག་ཏུ་དེ་ཉིད་རྣལ་འབྱོར་གྱིས། །ཉིན་དང་མཚན་དུ་མཉམ་པར་གཞག །ཅེས་གསུངས་པས་རྣམ་པར་གཡེང་བར་འགྱུར་བ་དང་། ཕྱིར་བཟློག་པའི་འཇིག་རྟེན་པའི་དངོས་གྲུབ་ཕྲ་མོ་དང་། གྲུབ་ཆེན་བརྒྱད་ལྟ་བུ་འཚོལ་བ་ལ་ཡང་ཞེན་པ་བོར་ནས། རྣམ་པར་མི་རྟོག་པའི་ཡེ་ཤེས་ཕྱག་རྒྱ་ཆེན་པོ་མཆོག་གི་དངོས་གྲུབ་འབའ་་་་་་178

ཞིག་ལ། སེམས་རྩེ་གཅིག་པ་བྱས་བསྒོམས་ན། རྣལ་འབྱོར་པ་སྔོན་སྦྱངས་ཅན་ནམ། ཡང་ན་བརྩོན་འགྲུས་ཅན་གྱིས་ཟླ་བ་དྲུག་ཚུན་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་འགྱུར་ཏེ།སྤྱོད་བསྡུས་ལས། ཟླ་བ་དྲུག་གིས་དོན་འགྲུབ་འགྱུར། །གསུངས།དེས་ན་འབད་རྩོལ་གྱིས་བསྒོམ་སོགས་ལ་ལྟོས་པ་མེད་པར། མ་བསྒོམ་པར་འཚང་རྒྱ་བའི་གདམས་ངག་འདི་འདྲ་ཡོད་ན།གདམས་ངག་ཡོད་པ་ཡིན་ཏེ། ལྷོ་བྲག་མར་པས། བསྒོམ་དེ་སངས་རྒྱས་ཀུན་ལ་ཡོད། །མ་བསྒོམས་རྒྱ་ན་རྒྱ་བ་ཡིན། །གསུངས་སོ། །འདི་ལྟ་བུའི་གདམས་པ་ཟབ་མོ་ནི་གཞན་འབད་རྩོལ་གྱིས་བསྒོམས་ན་སངས་རྒྱ་བར་འདོད་པའི། ལམ་འོག་མའི་གང་ཟག་བློ་ཆུང་བའི་རིགས་ལ་གསང་དགོས་པ་ནི་གདམས་ངག་ལ་སྐྱོན་ཡོང་ནས་གསང་དགོས་པ་མ་ཡིན་མོད། འོན་ཀྱང་མ་གསང་ན་བློ་ཆུང་དེ་དག་གིས་འདིའི་དགོངས་པ་མི་ལོན་པར་ལོག་ལྟ་སྐྱེས་་་་་་ནས་ཆོས་སྤོང་གི་ལས་བསོག་ཉེན་ཡོད་པས་ཤིན་ཏུ་གསང་་་་་་་་་་དགོས་ཏེ། ཐལ་འགྱུར་གྱི་རྒྱུད་ལས། གནས་ལུགས་འདུག་ཚུལ་འདི་ལྟ་བུ། །བཤད་ན་ཉན་ཐོས་རང་རྒྱལ་ཀྱང་། །རབ་ཏུ་སྐྲག་སྟེ་བརྒྱལ་བར་འགྱུར། །དེས་ན་མཆོག་ཏུ་གསང་བར་བྱ། །ཞེས་དང་།རིན་པོ་ཆེ་སྤུངས་པའི་རྒྱུད་ལས། ཚིག་འདི་དག་ནི་ཉན་ཐོས་དང་རང་རྒྱལ་ལ་སོགས་པའི་ནང་དུ་རྡུལ་ཙམ་ཡང་བརྗོད་པར་179

མ་བྱེད་ཅིག དེ་ཅིའི་ཕྱིར་ཞེ་ན། དེ་རྣམས་ཀྱིས་ཚིག་འདི་ཀུན་ཐོས་པས་སྐྲག་པ་དང་། དངངས་པ་དང་བརྒྱལ་བར་འགྱུར་ཏེ།གསང་སྔགས་ལ་མི་མོས་ཏེ་ཡིད་དབྱུང་ནས་དེའི་རྣམ་པར་སྨིན་པས་སེམས་ཅན་དམྱལ་བ་ཆེན་པོ་ཉམས་སུ་མྱོང་བར་འགྱུར་་་་་་་བས་ན། བསྟན་ཞིང་ཐོས་པ་ལྟ་ཅི་སྨོས་ཏེ། རླུང་ཕྱོགས་ཙམ་དུ་ཡང་བརྗོད་པར་མི་བྱའོ། །ཞེས་གསུངས། དེས་ན་གདམས་པ་ཡིད་བཞིན་གྱི་ནོར་བུ་འདི་ལྟ་བུ་ནི་མཉམ་མེད་ཇོ་བོ། བློ་བཟང་གྲགས་པ་ཡབ་སྲས་སོགས་སྐྱེས་མཆོག་ཐམས་ཅད་ཀྱི་ལྐོག་ནོར་་་་ཁྱད་པར་ཅན་ཡིན་པས། དམ་པ་དེ་དག་སོགས་ལ་ནང་དོན་གྱི་གདམས་པ་འདི་མེད་པར་རང་གཞན་ཀུན་གྱིས་མ་སེམས་ཤིག །སྨྲས་པ། སྔོན་བྱོན་གྲུབ་ཐོབ་ཕོ་མོ་མཁའ་ལྡིང་གིས། །སྣང་སྟོང་ཟུང་འཇུག་ཡངས་པའི་འདབ་གཤོག་རྒྱངས། །ཁམས་གསུམ་འཁོར་བའི་གཡང་ས་རབ་བཅད་ནས། །ཀུན་མཁྱེན་མཁའ་ཀློང་ཡངས་པར་འཕུར་ཤུལ་དུ། །ཁ་མིག་ཡར་བལྟ་སྐལ་བཟང་ཁྱུང་ཕྲུག་རྣམས། །འཇིག་རྟེན་ཆོས་བརྒྱད་སྒོང་ཤུན་རྡོག་རྫིས་ཐོངས། །དབེན་པའི་བྲག་ལ་མཇུག་སྒྲོ་ལེགས་གཏོད་ལ། །ཟུང་འཇུག་འདབ་གཤོག་རྒྱོངས་ལ་ད་འཕུར་ཅིག །ཅེས་པ་བར་སྐབས་སུ་གླུ་རུ་བླངས་པའོ། །ཡང་སློབ་བུ་བསྟན་འཛིན་རས་པ་ན་རེ། གདམས་ངག་དེ་བདག་ཅག་ལ་ཤིན་ཏུ་ཕན་པ་ཞིག་བྱུང་།180

དེ་ལྟར་གནས་ལུགས་སྐྱོང་དུས། རྣམ་རྟོག་ལམ་ཁྱེར་སྒེར་དུ་དགོས་སམ་མི་དགོས་ཞེས་དྲིས་པའི་ལན་དུ། འོ་དེ་ལྟ་བུའི་གནས་ལུགས་ཁྱབ་བརྡལ་ཟང་ཐལ་ཀློང་ཡངས་ཆེན་པོའི་ངང་ལ་བློ་་་་་་་ལྷོད་ཀྱིས་གློད་ནས་མཉམ་པར་འཇོག་དུས། དཔེར་ན་རྦ་རླབས་ཆུ་བུར་བྱུང་དུས་རྒྱ་མཚོ་སྔར་ལྟར་གཡོ་བ་མེད་པར་གནས་ན་རྦ་རླབས་ཇི་ལྟར་ཆེ་ཡང་རང་ཚུགས་མི་ཐུབ་པར་གར་སོང་མེད་་་་་་པར་རྒྱ་མཚོ་ཆེན་པོའི་ཀློང་དུ་ཐིམ་ནས་གཅིག་ཀྱང་མི་མཐོང་བ་ལྟར། རྣམ་རྟོག་བཟང་ངན་གང་ཤར་ཡང་མཉམ་གཞག་གི་ངང་ལ་སྔར་བཞིན་གཡོ་བ་མེད་པར་གནས་ན་རྣམ་རྟོག་ཇི་ལྟར་མང་ཡང་གཅིག་གིས་ཀྱང་རང་ཚུགས་མི་ཐུབ་པར་གར་སོང་ཆ་མེད་པར་མཉམ་གཞག་ནམ་མཁའ་ལྟ་བུའི་དབྱེངས་སུ་དག་ནས་་་་་་་་གཅིག་ཀྱང་མི་མཐོང་བར་གནས་ལུགས་ཀྱི་ངང་དུ་གནས་པ་་་་་་་འབྱུང་སྟེ། རྒྱུད་ལས། ཇི་ལྟར་རྒྱ་མཚོའི་རྦ་རླབས་ལྟར། །སེམས་ཀྱི་རྦ་རླབས་གཡོ་བ་ཀུན། །གདོད་མ་གཞི་ཡི་རྒྱ་མཚོར་ཐིམ། །གསུངས། དེ་བཞིན་དུ་བྱེང་རྨུགས་གཉིད་གསུམ་བྱུང་ཡང་གནས་ལུགས་ཀྱི་ངང་ལ་སྔར་བཞིན་བཞག་པས་གྲོལ་བར་འགྱུར་རོ། །དེ་ལྟར་བྱས་ན་རྣམ་རྟོག་ལམ་ཁྱེར་ཞེས་སྒེར་དུ་མི་དགོས།མཉམ་གཞག་འདི་ཀ་རྣམ་རྟོག་གི་གཉེན་པོ་ཡིན་ཏེ། རྗེ་མི་ལས།སེམས་ཉིད་བསྒོམ་དུ་བདེ་ལགས་ན། །རྣམ་རྟོག་སེམས་ཀྱི་ཆོ་181

འཕྲུལ་ཡིན། །སེམས་ཉིད་རང་གི་ངང་དུ་ཞོག །ཅེས་དང་། ཨོ་རྒྱན་ཆེན་པོས། འདི་ལྟར་ཡིད་ཀྱི་ཡུལ་དུ་འགྱུ་བ་ཡི། །ཉོན་མོངས་དུག་ལྔའི་རྟོག་པ་ཅི་ཤར་ཡང་། །སྔོན་བསུ་རྗེས་གཅོད་བློ་ཡིས་བཅོས་མི་བྱ། །འགྱུ་བ་རང་སར་བཞག་པས་ཆོས་སྐུར་གྲོལ། །གསུངས། ཡང་དཔེར་ན་དར་སེང་ལ་ཁ་བ་བབས་པ་དང་། གླང་ཆེན་ལ་ཚེར་མ་ཟུག་པ་དང་། ཁང་སྟོང་དུ་ཁྱི་རྐུན་ཞུགས་པ་རྣམས་ལ་ཆེད་གཉེར་གྱིས་རྩོལ་བ་མེད་པ་ལྟར། ཉོན་མོངས་རྣམ་རྟོག་གང་ཤར་ཡང་ཤར་འདུག་སྙམ་པའི་འཛིན་པ་མི་བྱ། འགོག་དགོས་སྙམ་པའི་རྩོལ་བ་མི་བྱ། གང་ལྟར་ཤར་ཡང་རྗེས་སུ་མི་འབྲང་བར་ཤར་བ་དང་སྔར་ལྟར་ཤེས་པ་རང་སར་གློད་ནས།གནས་ལུགས་ཀྱི་ངང་དུ་བཞག་ན། རྣམ་རྟོག་ཤར་བ་དང་གྲོལ་བ་དུས་མཉམ་སྟེ། རིག་འཛིན་ཤྲི་སིརྙའི་ཞལ་ནས། མ་ཤར་མ་ཤར་ཤར་ཤར་ཤར་མ་ཞེན། །ཤར་གྲོལ་དུས་མཉམ་ཤར་གྲོལ་དུས་མཉམ་མོ། །གསུངས། ཡང་དཔེར་ན་སྦྲུལ་གྱི་མདུད་པ་ཁོ་རང་གིས་བཤིག་པ་ལྟར། རྣམ་རྟོག་གང་ཤར་ཡང་སེམས་ཉིད་རང་གི་ངང་དུ་བཞག་པས། གཞན་གྱིས་འབད་རྩོལ་གཉེན་པོ་ཅུང་ཟད་ཙམ་ཡང་བསྟེན་མི་དགོས་པར་རང་སར་གྲོལ་བར་འགྱུར་ཏེ།རྒྱུད་ལས། ཇི་ལྟར་ཤར་བའི་རིག་པ་རྣམས། །སྦྲུལ་མདུད་བཞིན་དུ་རང་གྲོལ་ལོ། །གསུངས། ཡང་དཔེར་ན་ནམ་མཁའ་ལ། ཤར་182

ལྷོ་ནུབ་བྱང་ནས་རླུང་ཅི་བྱུང་ཡང་། 7ནམ་མཁའ་གཡོ་བ་མེད་པར་གནས་ན་རླུང་གིས་ནམ་མཁའ་མི་བསྒྲིབ་ཅིང་། བྱ་ཆེ་ཆུང་གང་འཕུར་བའི་ཇེས་དེ་མ་ཐག་མེད་པར་སོང་ནས་ནམ་མཁའ་བར་མི་ཆོད་པ་ལྟར། མཉམ་གཞག་ནམ་མཁའ་ལྟ་བུའི་ཏིང་ངེ་འཛིན་ལ་གནས་དུས། རྣམ་རྟོག་གང་ཤར་ཡང་འཛིན་པ་མེད་པར་བཞག་ན། རྣམ་རྟོག་གིས་མཉམ་བཞག་མི་བསྒྲིབ་ཅིང་རྣམ་རྟོག་བརྒྱ་སྟོང་ཤར་ཡང་ཏིང་ངེ་འཛིན་གྱི་བར་མི་ཆོད་པས། དེས་ན་གང་ཤར་ལ་འཛིན་པ་མེད་པར་ལམ་དུ་འཁྱེར་ཤེས་ན། རྣམ་རྟོག་གིས་ཕན་གནོད་གང་ཡང་མི་འབྱུང་། བསྒོམ་ལ་འཕེལ་འགྲིབ་མི་སྲིད་པས་རྟག་ཏུ་གནས་ལུགས་ཀྱི་ངང་དུ་མཉམ་པར་འཇོག་པ་མན་ངག་གི་གནད་དམ་པ་ཡིན་ཏེ། མཁའ་འགྲོའི་སྙིང་ཐིག་ལས། ཡངས་དོག་བྲལ་བ་ནམ་མཁའ་བཞིན་དུ་ཞོག །གང་ལྟར་གནས་ཀྱང་རིག་པའི་ངང་ཡིན་ཞོག །གང་ལྟར་ཤར་ཡང་རིག་པའི་མདངས་ཡིན་ཞོག །གསུངས་སོ། །མདོར་ན་མཉམ་གཞག་ནམ་མཁའ་ལྟ་བུའི་སྟོང་པ་ཉིད་འདི་ཁོ་ན་བསྐྱངས་ན།འདི་ཀ་ཉོན་མོངས་རྣམ་རྟོག་བྱེང་རྨུགས་གཉིད་གསུམ་སོགས་་་་་སྤང་བྱ་མཐའ་དག་གི་གཉེན་པོ་བླ་ན་མེད་པ་ཡིན་ནོ། །སྨྲས་པ། མདོ་རྒྱུད་མན་ངག་གོ་མཚོན་མང་ཐོགས་ཀྱང་། །ཉོན་མོངས་དགྲ་མི་ཐུལ་བའི་མི་དེས་ཅི། །བླ་མའི་མན་ངག་183

མཚོན་རྣོན་གཅིག་གིས་ཀྱང་། །ཉོན་མོངས་དགྲ་རྣམས་ཐུལ་བའི་དཔའ་བོ་དགོས། །བདེ་ཆེན་ཐང་ལ་ཡེངས་འདོད་སློབ་བུ་རྣམས། །ལྟ་བའི་མཚོན་རྣོན་མདུང་རིང་ལག་ཏུ་ཐོགས། །སེམས་ཀྱི་མཁར་བོ་ཆེ་ཡི་སྒོ་འགགས་ནས། །ཉོན་མོངས་དགྲ་རྣམས་གང་བྱུང་ཆམ་ལ་ཕོབ། །ཅེས་པར་སྐབས་སུ་གླུ་རུ་བླངས་པའོ། །ཡང་སློབ་བུ་བསྟན་འཛིན་འགྱུར་མེད་ན་རེ། དེ་ལྟར་བསྒོམ་ན་སྙིང་རྗེ་སྐྱེ་འམ་མི་སྐྱེ་ཞེས་དྲིས་པའི་ལན་དུ། དེ་ཡང་ཆོས་ཀུན་རྩ་བ་སེམས་ཀྱི་གནས་ལུགས་སྟོང་གསལ་ཟང་ཐལ་ཁྱབ་བརྡལ་ཆོས་་་་་དབྱིངས་ཆེན་པོའི་ངང་ལ་ཉིན་མཚན་མེད་པར་བཞག་པས།རྟོགས་པ་མངོན་དུ་གྱུར་པའི་ཚེ། དེ་ལྟར་མ་རྟོགས་པའི་ཕམ་སེམས་ཅན་ཡོངས་ལ་རང་བཞིན་ཤུགས་ཀྱིས་བཅོས་མ་མ་ཡིན་་་་པའི་ཀུན་ཁྱབ་སྙིང་རྗེ་ཆེན་པོ་སྐྱེ་བ་ཆོས་ཉིད་ཡིན་ཏེ། དབང་མདོར་བསྟན་ལས། སྟོང་ཉིད་དཔག་བསམ་ལྗོན་ཤིང་ལས། །དམིགས་མེད་སྙིང་རྗེའི་འབྲས་བུ་འབྱུང་། །ཞེས་དང་། ལུང་གཞན་ལས། བྱང་ཆུབ་སེམས་དཔས་མཉམ་གཞག་པའི། །གོམས་པའི་སྟོབས་ཀྱིས་རྫོགས་པ་ན། །དངོས་འཛིན་གདོན་གྱིས་ཟིན་པ་ལ། །ཁྱད་པར་དུ་ཡང་སྙིང་རྗེ་སྐྱེ། །ཞེས་དང་། ཕ་དམ་པ་རྒྱ་གར་གྱིས། སྟོང་ཉིད་རྟོགས་པ་དང་སྙིང་རྗེ་སྐྱེ་བ་དུས་མཉམ་གསུངས།རྗེ་རྡོ་རྗེ་རྒྱལ་པོས། བྱམས་དང་སྙིང་རྗེ་འབྱོངས་པའི་དུས། །184 ་

རང་སྲོག་གཅོད་པའི་དགྲ་ལ་ཡང་། །མ་ཡི་འདུ་ཤེས་ཡང་ཡང་འབྱུང་། །གསུངས། དེ་ལྟ་བུའི་སྟོང་ཉིད་སྙིང་རྗེ་ཅན་གྱི་རྣལ་འབྱོར་པས། འགྲོ་དོན་བྱས་ན་འགྲུབ་སྟེ། རྗེ་མི་ལས། སྟོང་ཉིད་རྟོགས་ན་སྙིང་རྗེ་སྐྱེ། །སྙིང་རྗེ་སྐྱེས་ན་བདག་གཞན་མེད། །བདག་གཞན་མེད་ན་འགྲོ་དོན་འགྲུབ། །གསུངས། དེ་ལྟ་བུའི་རྣལ་འབྱོར་པ་དེ་ཀུན་གྱིས་ཕྱག་བྱ་བའི་གནས་ཡིན་ཏེ། ཀློང་ཆེན་རབ་འབྱམས་ཀྱིས། དེ་འདྲའི་སྐལ་བཟང་བདེ་གཤེགས་རིག་འཛིན་དངོས། །དད་བརྒྱའི་སྤྱི་བོར་བཏུད་ནས་ཕྱག་བྱས་འོས། །ཡིད་བཞིན་ནོར་བུ་བས་ཀྱང་ཆེས་ལྷག་པའི། །བདེ་བའི་འབྱུང་གནས་དེ་ལ་སྐྱབས་སུ་མཆི། །ཞེས་དང་། སློབ་དཔོན་ཞི་བ་ལྷས། གང་ལ་སེམས་ཀྱི་དམ་པ་རིན་ཆེན་དེ། །སྐྱེས་པ་དེ་ཡི་སྐུ་ལ་ཕྱག་འཚལ་ཞིང་། །གང་ལ་གནོད་པ་བྱས་ཀྱང་བདེར་འབྲེལ་བ། །བདེ་བའི་འབྱུང་གནས་དེ་ལ་སྐྱབས་སུ་མཆི། །གསུངས། །སྨྲས་པ། གནས་ལུགས་སྟོང་གསལ་ནམ་མཁའ་ཡངས་པ་ཡི། །ཉོན་མོངས་ལྷོ་སྤྲིན་རབ་རིབ་དག་གྱུར་ན། །སྙིང་རྗེའི་ཉི་མ་ཕྱོགས་རིས་མེད་པར་འཆར། །འགྲོ་ཀུན་པད་ཚལ་སྐྱོང་བའི་རྟེན་འབྲེལ་འགྲིག །སྟོང་ཉིད་སྙིང་རྗེའི་གྲུ་ཆེན་ལ་བརྟེན་ནས། །འགྲོ་ཀུན་མགྲོན་པོ་འཁོར་བའི་ཆུ་བོ་ལས། །སྒྲོལ་ལ་སྐྱོ་ངལ་མེད་པར་བརྩོན་པ་ཡི། །སྔར་མེད་རྣལ་འབྱོར་མཉན་པ་བྱུང་ན་མཚར། །185

ཞེས་བར་སྐབས་སུ་གླུ་རུ་བླངས་པའོ། །ཡང་སློབ་བུ་བཟོད་པ་ཆོས་འཕེལ་ན་རེ། དེ་ལྟར་གནས་ལུགས་ཀྱི་རྒྱུན་བསྐྱངས་ན་སྐབས་ཤིག་མཉམ་གཞག་གི་ངང་ནས་འཁོར་འདས་ཀྱི་ལྟད་མོ་་་་རྣམས་མཐོང་ངམ་མི་མཐོང་ཟེར་བའི་ལན་དུ། དེ་ཡང་འཁོར་འདས་ཡོངས་ལ་ཁྱབ་ཅིང་ཤིན་ཏུ་ཡངས་ཤིང་རྒྱ་ཆེ་བའི་ངོས་་་་་་ནས། ནམ་མཁའ་ལྟ་བུ་རབ་ཏུ་གསལ་ཞིང་དྭངས་ལ་བསྒྲིབ་མེད་སྣ་ཚོགས་འཆར་བའི་ངོས་ནས། དྲི་བྲལ་ཤེལ་དཀར་གྱི་མེ་ལོང་ལྟ་བུ་མཐའ་དང་གཏིང་དཔག་པར་དཀའ་བའི་ངོས་ནས། ཕྱིའི་རྒྱ་མཚོ་ཆེན་པོ་ལྟ་བུ་ངོས་བཟུང་བཟའ་གཏད་དང་བྲལ་བའི་ངོས་ནས་བར་སྣང་དྭངས་པའི་དཀྱིལ་ལྟ་བུའི་དོན་དམ་སྤྲོས་བྲལ་་་་་་་བྱང་ཆུབ་ཀྱི་སེམས་སྟོང་གསལ་འཛིན་མེད་ཟང་ཐལ་རྒྱ་ཡན་་་་་་་ཁྱབ་བརྡལ་ཀློང་ཡངས་ནམ་མཁའ་ལྟ་བུའི་དབྱིངས་སུ་མཉམ་་་་་པར་གཞག་པའི་ཚེ། སྐབས་ཤིག་རིག་པ་དྭངས་སྙིགས་ཕྱེས་ནས་མཉམ་གཞག་གསལ་བ་བྱུང་བའི་ཚེ། རང་གི་སྐྱེས་པའི་ཕ་ཡུལ་སོགས་སྔར་འདྲིས་ཆེ་བ་དང་། རྒྱ་དཀར་ནག་སོགས་སྔར་ཆ་མེད་པའི་ཡུལ་དང་། ཡང་སྔར་གྱི་ཕ་མ་སོགས་འདྲིས་ཆེ་བ་དང་། ལྷ་འདྲེ་སོགས་སྔར་རྒྱུས་མེད་པ་དང་། ཕྱོགས་བཅུའི་ཞིང་ཁམས་སངས་རྒྱས་བྱང་སེམས་སོགས་རིམ་གྱིས་འཁོར་འདས་ཀྱི་ཆོས་་་་་ཐམས་ཅད་གསལ་བར་མཐོང་སྟེ། སྔོན་རྗེ་བཙུན་མི་ལས་མཉམ་186

གཞག་གི་ངང་ནས། རས་ཆུང་པ་རྒྱ་གར་དུ་བྱོན་དུས་གར་ཕེབས་གཟིགས་ཤིང་། ཚུར་ཕེབས་དུས་བསུ་བ་མཛད་པ་དང་། རས་ཆུང་པས་ཉིན་གཅིག་མཉམ་གཞག་གི་ངང་ནས་སྤྱིར་སྲིད་པའི་རྩ་རྩེ་ཀུན་གཟིགས་ཤིང་། སྒོས་རྗེ་བཙུན་མི་ལས་གཉའ་ནམ་གྲོགས་ཕུག་ན་སློབ་མ་རྣམས་ལ་ཆོས་འཆད་པ་སོགས་ཅི་མཛད་གཟིགས་པ་བྱུང་། དེའི་ཚེ་རྗེ་བཙུན་མི་ལས། རས་ཆུང་པས་དེ་ལྟར་གཟིགས་པ་མཁྱེན་ནས། ད་ནི་ང་ཡི་བུ་རས་ཆུང་པ་ཡང་ཕྱག་རྒྱ་ཆེན་པོའི་གདོན་གྱིས་སྨྱོས་ཚར་འདུག་སོགས་གསུངས།ཡང་རྗེ་བཙུན་གྱིས། ངས་མགོ་བོ་བཏུམས་པས་རྒྱངས་མིག་མཐོང་། །འཇིག་རྟེན་མིག་བལྟས་ཅེར་རེ་ལོང་། །ཞེས་དང་། ལྟད་མོ་སེམས་ལ་བལྟ་དུས་སུ། 7 །བསམ་ཡས་ལྟད་མོས་ཅི་ལ་ཕན། །གསུངས། དེས་ན་རྒྱུན་ཏུ་སེམས་ལ་བལྟ་དགོས། ངོ་མཚར་གྱི་ལྟད་མོ་མཐོང་དགོས། མཐོང་བ་ལ་མ་ཞེན་དགོས། ཞེན་འཛིན་མེད་པར་བསྐྱང་ན་སྐབས་ཤིག་འཁོར་འདས་སེམས་སུ་རྫོགས།སེམས་ཉིད་ཆོས་སྐུར་གཏན་སྲིད་ཟིན་ནས། བྱ་བ་ཐམས་ཅད་ཚར་བ་འབྱུང་སྟེ། རྗེ་མི་ལས། ལྷ་རྣམས་ཀུན་གྱི་དམ་པ་མཆོག །རང་སེམས་ཆོས་སྐུར་མཐོང་བར་འགྱུར། །དེ་ཉིད་མཐོང་ན་འཁོར་འདས་ཀྱི། །ལྟད་མོ་ཐམས་ཅད་མཐོང་བ་ཡིན། །བྱ་བ་ཐམས་ཅད་ཚར་བ་ཡིན། །གསུངས་སོ།།187

སྨྲས་པ། ཆོས་དབྱིངས་ཁྱབ་བརྡལ་ཀློང་དེ་གུ་རེ་ཡངས། །གུ་ཡངས་བློ་བདེའི་ངང་ནས་གླུ་ཞིག་ལེན། །འཁོར་འདས་ཡོངས་ལ་ལྟད་མོ་བལྟ་འདོད་ན། །གཞན་ལ་མ་བལྟ་རང་གི་སེམས་ལ་ལྟོས། །སེམས་ལ་བྱུང་གནས་འགྲོ་གསུམ་ཨེ་འདུག་ལྟོས། །གནས་འགྱུ་རིག་གསུམ་སྟོང་ངམ་མི་སྟོང་ལྟོས། །སྟོང་པ་ཉིད་ལ་ངོས་བཟུང་ཨེ་འདུག་ལྟོས། །ངོས་བཟུང་མེད་ན་མཐའ་དབུས་ཨེ་འདུག་ལྟོས། །མཐའ་དང་དབུས་མེད་སེམས་ཉིད་མཁའ་ལས་ཡངས། །ཕྱི་ནང་ཟང་ཐལ་རྒྱ་ཆད་ཕྱོགས་ལྷུང་བྲལ། །སེམས་ཉིད་ཁྱབ་བརྡལ་ནམ་མཁའ་ལྟ་བུའི་ངང་། །ནམ་མཁའ་བཞིན་དུ་མཐའ་དབུས་མེད་པར་ཞོག །ཉི་ཟླ་བཞིན་དུ་གསལ་འགྲིབ་མེད་པར་ཞོག །བར་སྣང་ངོས་ལྟར་ངོས་བཟུང་མེད་པར་ཞོག །བཞག་ན་འཁོར་འདས་ཆོས་ཀུན་སེམས་ལ་འཆར། །གླུ་འདི་ཐོས་ཚད་ཡོངས་ལ་ཕན་པར་ཤོག །ཅེས་སླར་ཡང་གླུ་རུ་བླངས་ནས་གདམས་པས་ཁོང་རྣམས་དགའ་མགུ་ཡི་རང་བའི་ངང་ནས་ཕྱག་དུ་མ་བྱས། རང་རང་གི་བསམ་གཏན་གྱི་ཁང་པར་སོང་ནས་གནས་ལུགས་ཀྱི་ངང་ལ་རྩེ་གཅིག་ཏུ་གཞོལ་བར་གྱུར་ཏོ། །ཡང་སྐལ་ལྡན་གྱེ་སློབ་བུ་བློ་བཟང་སྦྱིན་པ་དང་། བསྟན་འཛིན་རྒྱ་མཚོ་གཉིས་ཀྱིས་ལྷ་རྫས་དྲི་མེད་ཕུལ་ནས། བདག་ཅག་གཉིས་ལ་འཆི་ཁ་འམ་བར་དོར་གྲོལ་ཞིང་ཕྱི་མར་དག་ཞིང་དུ་བགྲོད་པའི་188

ཞལ་གདམས་དགོས་ཞེས་ཞུ་དོན་ཚིགས་སུ་བཅད་ནས་ཕུལ་བ།རྒྱལ་བའི་རྣམ་འཕྲུལ་བླ་མ་རྗེ། །རྗེ་བཙུན་ཁྱེད་ཀྱིས་དང་པོའི་དུས། །དུས་ཀུན་བླ་མ་དུ་མ་བསྟེན། །བསྟེན་ནས་ཐོས་བསམ་སྒྲོ་འདོགས་བཅད། །བར་དུ་དཀའ་སྤྱད་སྙིང་རུས་བྱས། །དབེན་པར་རྩེ་གཅིག་བསྒོམས་པའི་མཐུས། །ལམ་རྟགས་ཡོན་ཏན་སྣ་ཚོགས་བཅས། །རིང་མིན་སྐུ་གསུམ་མངོན་དུ་གྱུར། །ཐ་མ་ད་ལྟ་བསྒྲུབས་འབྲས་ཀྱིས། །ཕྱོགས་འདིའི་སྐྱེ་དགུས་ཐོག་དྲངས་པའི། །སྐལ་བཟང་གདུལ་བྱ་མ་ལུས་པ། །མངོན་མཐོ་ངེས་ལེགས་ལམ་ལ་བཀོད། །ཁྱེད་ཀྱི་ཕྱི་ནང་གསང་བ་ཡི། །རྣམ་ཐར་བཤད་ན་བརྗོད་མི་ལངས། །དེ་ཕྱིར་ཁྱེད་ཀྱི་ཞབས་པད་ལ། །ལན་ཅིག་མ་ཡིན་ཡང་ཡང་འདུད། །ད་ནི་བླ་མ་རིན་པོ་ཆེ། །ཞུ་བ་དོན་གཞན་མ་ལགས་ཏེ། །སློབ་བུ་ཀུན་གྱི་ཐ་ཤལ་བ། །བདག་ཅག་རྡོ་རྗེ་སྤུན་གཉིས་པོ། །བློ་གྲོས་དམན་ཞིང་སྦྱངས་པ་ཆུང་། །ན་སོ་རྒས་ཤིང་འཆི་ལ་ཉེ། །མང་པོ་བསླབ་ཀྱང་ཤེས་པ་དཀའ། །གལ་ཏེ་ཤེས་ཀྱང་བསྒོམ་ལོང་མེད། །ཁྱོད་ཀྱིས་བདག་ཅག་བུ་སློབ་ལ། །དབུ་རྫོགས་ཕྱག་ཆེན་གཅོད་ཡུལ་སོགས། །ཟབ་རྒྱས་གདམས་པ་ངོ་མཚར་ཅན། །ཐོས་པ་ཙམ་གྱིས་ཉམས་དགའ་ཞིང་། །ཞེ་བློ་བདེ་བ་མང་གསུངས་ཀྱང་། །དེ་ཡི་ནང་ནས་འཆི་ཁ་རུ། །གྲོལ་བྱེད་འོད་གསལ་ལྟ་བ་དང་། །བར་དོར་གྲོལ་ཐབས་བསྐྱེད་རིམ་189

དང་། །དག་ཞིང་བགྲོད་པའི་ཞིང་སྦྱོང་རྣམས། །སྔོན་ཆད་རྒྱས་པར་མང་གསུངས་ཀྱང་། །ད་དུང་བདག་ཅག་བློ་དམན་གཉིས། །ཕྱིན་ཆད་མི་བརྗེད་དྲན་པའི་ཐོ། །མ་ཤེས་དུས་སུ་གསལ་འདེབས་དང་། །འཆི་ཁར་བསམ་ན་བློ་བདེ་བའི། །ཞལ་གདམས་ཤིན་ཏུ་གསལ་བ་ཞིག །རབ་ཏུ་བརྩེ་བས་གསུང་དུ་གསོལ། །བདག་ཅག་རྡོ་རྗེ་སྤུན་གཉིས་པོ། །འདི་ཕྱི་བར་དོའི་གནས་སྐབས་སུ། །ཁྱེད་ལས་ལྷག་པའི་སྐྱབས་གཞན་མེད། །ཁྱེད་ཀྱིས་འབྲལ་མེད་ཐུགས་རྗེས་ཟུངས། །ནམ་ཞིག་འཆི་བ་བྱུང་བའི་དུས། །མགོན་ཁྱོད་མདུན་དུ་མངོན་སུམ་བྱོན། །འཆི་བ་ཆོས་སྐུའི་གསལ་འདེབས་མཛོད། །འཆི་བ་ཆོས་སྐུར་མ་གྲོལ་ན། །བར་དོ་ལོངས་སྐུར་བསྒྱུར་གྲོགས་མཛོད། །གལ་ཏེ་བར་དོར་མ་གྲོལ་ན། །ཤར་ཕྱོགས་མངོན་དགའི་ཞིང་ཁམས་སོགས། །དག་པའི་ཞིང་དུ་འཁྲིད་དུ་གསོལ། །ཞེས་ཟེར་བའི་ལན་དུ། འོ་སྐལ་ལྡན་བུ་གཉིས་རྒྱས་པར་སྔར་བཤད་ཟིན་པ་དེ་ཀ་ལགས། ད་ནི་དྲན་ཐོ་ལྟ་བུ་འདི་ལ་གྱིས་ཞེས་ཚིགས་སུ་བཅད་ནས་སྨྲས་པ། དད་པ་བརྟན་ཞིང་ཚུལ་ཁྲིམས་ལྡན། །ཤེས་རྒྱུད་འཇམ་ཞིང་ངང་རིང་པོ། །སློབ་བུ་བློ་བཟང་སྦྱིན་པ་དང་། །བསྟན་འཛིན་རྒྱ་མཚོ་རྣམ་གཉིས་ལ། །རྣལ་འབྱོར་ཚོགས་དྲུག་རང་གྲོལ་ངས། །ཕྱི་མར་ཕན་པའི་ཞལ་གདམས་སྟེར། །གསེར་སྲང་སྟོང་ལས་འདི་ཉིད་ལྷག །མ་ཡེངས་རྣ་བའི་190

དབང་པོ་ཉོན། །ཚེ་ཐུང་ནམ་འཆི་ངེས་པ་མེད། །འཇིག་རྟེན་ཕྱི་མར་འགྲོ་གྲབ་གྱིས། །འཆི་བ་ཆོས་སྐུར་གྲོལ་བའི་ཕྱིར། །གནས་ལུགས་ལྟ་བའི་ངང་ལ་ཞོག །བར་དོ་ལོངས་སྐུར་གྲོལ་བའི་ཕྱིར། །སྣང་སྟོང་ལྷ་ཡི་བསྐྱེད་རིམ་སྒོམས། །དག་པའི་ཞིང་དུ་སྐྱེ་བའི་ཕྱིར། །རིགས་ལྔའི་ཞིང་སྦྱོང་ཡང་ཡང་གྱིས། །དེ་ལྟར་བྱས་ན་འཆི་བའི་ཚེ། །གང་ལ་བསམ་ཡང་བབས་མི་བརྡལ། །མང་པོ་ཐོབ་འདོད་གཡེང་བའི་རྒྱུ། །གནད་ཀྱི་གདམས་ངག་སྙིང་ལ་ཆོངས། །ཞེས་སྨྲས་པས། སྦྱིན་པ་ན་རེ། དེ་ཡང་མི་བརྗེད་པའི་དྲན་ཐོ་ཤིན་ཏུ་བཀའ་དྲིན་ཆེ་བ་བྱུང་ཡང་། ངེད་བློ་རྨོངས་དྲན་བརྗེད་ཆེ་ཕྱིན་ཆད་མ་ཤེས་པ་འདྲ་བྱུང་ན་གསལ་འདེབས་སུ་འགྲོ་བ་ཅུང་འདི་ལས་རྒྱས་པ་ཞིག་གསུང་བར་ཞུ་ཟེར་བའི་ལན་དུ། ཡང་འདི་སྐད་ཅེས་སྨྲས་སོ། །ཆོས་ཀུན་ངོ་བོ་གདོད་ནས་སྟོང་། །སྟོང་བཞིན་སྣང་བ་རྨི་ལམ་འདྲ། །རྨི་ལམ་སེམས་ལས་བྱུང་བ་ལྟར། །ཆོས་ཀུན་རང་གི་སེམས་ལས་བྱུང་། །སེམས་ཀྱི་གནས་ལུགས་གདོད་མ་ནས། །མཁའ་ལྟར་སྟོང་གསལ་འཛིན་པ་མེད། །མཐའ་བྲལ་ཆོས་དབྱེངས་ཆེན་པོ་ཡི། །ཀློང་དུ་ལྷོད་ཀྱིས་གློད་ལ་ཞོག །མཁའ་ལ་སྤྲིན་ཕུང་འཁྲིག་པའི་ཚེ། །རླུང་གིས་བསྐྱོད་ནས་གཏོར་བ་ལྟར། །བྱེང་རྨུགས་གཉིད་གསུམ་བྱུང་བའི་དུས། །ལྟ་སྟངས་རིག་པ་གསལ་ངར་ཐོན། །མཁའ་ལྟར་རྒྱ་བསྐྱེད་དཔངས་བསྟོད་191

ལ། །ཁྱབ་བརྡལ་གུ་ཡངས་ཡན་པར་ཞོག །བྱེང་རྨུག་གཉིད་གསུམ་རང་སར་དྭངས། །མཉམ་བཞག་བསྒྲིབ་མེད་མཁའ་ལྟར་གསལ། །རྦ་རླབས་རྒྱ་མཚོར་ཤར་བ་བཞིན། །རྣམ་རྟོག་གང་ཤར་སེམས་ཀྱི་རྩལ། །རྒྱ་མཚོ་གནས་ན་རྦ་རླབས་ཞི། །དེ་བཞིན་སེམས་ཉིད་སྟོང་གསལ་གྱི། །ངང་དུ་ཞོག་དང་རྣམ་རྟོག་ཡལ། །གནས་ལུགས་ངང་དུ་བཞག་པ་དང་། །རྣམ་རྟོག་རང་སར་གྲོལ་བ་དང་། །གནས་ལུགས་རང་ས་ཟིན་པ་གསུམ། །སྔ་ཕྱི་མེད་པར་དུས་མཉམ་འོང་། །དེ་ལྟར་ཚེ་འདིར་ཉམས་བླངས་ནས། །མཉམ་གཞག་ལེགས་པོ་འབྱོངས་ཙ་ན། །ནམ་ཞིག་འཆི་བ་བྱུང་བའི་དུས། །འཆི་བ་ཆོས་སྐུར་གྲོལ་བར་འགྱུར། །ཞེས་པས། བསྟན་འཛིན་རྒྱ་མཚོ་ན་རེ། འོ་དེ་བཀའ་དྲིན་ཆེ་བར་བྱུང་། ད་དུང་དེ་ལྟ་བུའི་བསྐྱེད་རིམ་གྱི་གསལ་འདེབས་ཤིག་ཀྱང་གསུང་བར་ཞུ་་་་ཟེར་བའི་ལན་དུ། །སྨྲས་པ། རང་ལུས་སྣོད་བཅུད་སྟོང་པར་སྦྱོངས། །སྟོང་པའི་ངང་ལས་སྐད་ཅིག་གིས། །མེ་ལོང་ནང་དུ་གཟུགས་ཤར་བཞིན། །འབྱུང་བཞི་རིམ་བརྩེགས་གཞལ་ཡས་ཁང་། །དེ་དབུས་རང་ཉིད་ཡི་དམ་ལྷའི། །གསལ་སྣང་ང་རྒྱལ་བརྟན་པོ་བྱས། །དེ་ཡི་ཐུགས་ཤར་སྔགས་འཕྲེང་སྒོམས། །དེ་ལས་འོད་ཟེར་ལྷ་མོ་སྤྲོས། །བླ་མ་རྒྱལ་བ་སྲས་བཅས་མཆོད། །བྱེན་རླབས་འོད་ཟེར་རྣམ་པར་192

བྱུང་། །རང་ལ་ཐིམ་པས་སྡིག་སྒྲིབ་དག །ལྷ་དང་ཁྱད་མེད་ནུས་པ་ཐོབ། །འོད་འཕྲོས་སྣོད་བཅུད་ཡོངས་ལ་ཕོག །མ་དག་ཉེས་སྐྱོན་ཐམས་ཅད་སྦྱངས། །སྣོད་རྣམས་ཡོངས་རྫོགས་གཞལ་ཡས་ཁང་། །བཅུད་རྣམས་ལྷར་གྱུར་སྒྲ་གྲགས་སྔགས། །དྲན་རྟོགས་ཐུགས་སུ་གྱུར་པར་མོས། །གྲགས་སྟོང་སྔགས་ཀྱི་བཟླས་པ་བྱ། །རྗེས་སུ་སྟོང་པ་ཉིད་དུ་བསྡུས། །སྟོང་པའི་ངང་ལས་ལྷ་རུ་ལྡང་། །བསྔོ་སྨོན་བཀྲ་ཤིས་གང་ཤེས་བྱ། །དེ་ལྟར་ཚེ་འདིར་བསྒོམ་ནུས་ན། །འཆི་བ་ཆོས་སྐུར་མ་གྲོལ་རུང་། །བར་དོའི་སྐབས་ཀྱི་ཡིད་ལུས་དེ། །སྦྱངས་ནས་ལྷ་རུ་བསྒོམས་ཙ་ན། །བར་དོ་ལོངས་སྐུར་གྲོལ་བར་འགྱུར། །ཞེས་པས། །སྦྱིན་པ་ན་རེ། ཉུང་་བ་གོ་བདེ་བ་ཞིག་བྱུང་། ད་དུང་ཞིང་སྦྱོངས་བྱེད་ཚུལ་ལ་ཡང་དེ་འདྲ་ཞིག་ཐུགས་རྗེས་གཟིགས་ཞེས་ཟེར་བའི་ལན་དུ་སྨྲས་པ། རང་ཉིད་འོད་ཀྱི་ལམ་ལ་ཞུགས། །བླ་མ་ལྷ་དང་མཁའ་འགྲོ་ཡིས། །ལམ་སྣ་དྲངས་ནས་མངོན་དགའ་སོགས། །རིགས་ལྔའི་ཞིང་དུ་རིམ་གྱིས་སོང་། །སངས་རྒྱས་དེ་དག་ཐམས་ཅད་ལ། །ཕྱག་འཚལ་མཆོད་པ་ཕུལ་བས་མཉེས། །ཕྱག་གཡས་བརྐྱངས་ནས་མགོ་ལ་བཞག །སྙན་པའི་དབྱངས་ཀྱི་གསུང་བྱོན་ནས། །བྱང་ཆུབ་ལུང་བསྟན་ཐོབ་པར་མོས། །ནམ་ཞིག་རང་ཉིད་ཤི་མ་ཐག །དག་པའི་ཞིང་ཁམས་དེ་རྣམས་སུ། །འགྲོ་དགོས་སྙམ་པའི་འདུན་པ་དང་། །སྨོན་ལམ་193

དག་པས་འཚམས་སྦྱོར་གྱིས། །དེ་ལྟར་ཚེ་འདིར་སྦྱངས་གྱུར་ན། །བར་དོ་ལོངས་སྐུར་མ་གྲོལ་རུང་། །སྐྱེ་བ་སྤྲུལ་སྐུ་དག་ཞིང་ནས། །འཛིན་སྙམ་དག་ཞིང་ཡིད་ལ་བྱས། །སོང་ན་ཞིང་ཁམས་དེ་རྣམས་ཀྱི། །གང་རུང་ཞིག་ལ་སླེབ་པར་ངེས། །སླེབ་མ་ཐག་ཏུ་པདྨོ་ལས། །རྫུས་ཏེ་སྐྱེ་བ་ལེན་པར་ནུས། །བླངས་ནས་སངས་རྒྱས་ཆོས་ཉན་ཏེ། །ཉམས་སུ་བླངས་ནས་སངས་རྒྱས་ཚེ། །མ་དག་ཞིང་གི་འགྲོ་བ་རྣམས། །འདྲེན་པའི་དེད་དཔོན་ཆེན་པོར་འགྱུར། །ཞེས་སྨྲས་སོ། །ཁོང་གཉིས་ན་རེ། ཡང་ངེད་ཚོ་ལས་ངན་དཀོར་སྒྲིབ་ཆེ་བའི་དབང་གིས་ཞིང་ཁམས་དེ་རྣམས་བགྲོད་པའི་སྐལ་བ་མ་་་་་་་བྱུང་ན་ཅི་འདྲ་ཞིག་བྱ་དགོས་ཟེར་བའི་ལན་དུ། །སྨྲས་པ། གལ་ཏེ་སྔོན་གྱི་ལས་དབང་གིས། །དག་ཞིང་བགྲོད་པར་མ་ནུས་ན། །བར་དོ་དུས་སུ་མངོན་ཤེས་དང་། །ཛུ་འཕྲུལ་ཡོད་པས་རྒྱ་བོད་ནས། །རིགས་མཐོ་ཆོས་ལ་དཀར་བ་ཡི། །ཕ་མ་བཙལ་ནས་རྙེད་པའི་ཚེ། །ཕ་མ་གཉིས་ཀ་རྡོ་རྗེ་འཆང་། །ཡུམ་གྱི་མངལ་ཏེ་གཞལ་ཡས་ཁང་། །དེ་དབུས་རྣམ་ཤེས་འཇུག་རྟེན་ལ། །ཧཱུཾ་ཡིག་ཕྲ་མོ་གསལ་བར་སྒོམས། །དེ་ནས་སྨོན་ལམ་འདི་སྐད་གདབ། །བླ་མ་རྣམས་ཀྱི་བྱེན་རླབས་དང་། །བདག་གཞན་དུས་གསུམ་དགེ་བའི་མཐུས། །བདག་ནི་ཕ་མ་འདི་གཉིས་ལ། །བརྟེན་ནས་དལ་འབྱོར་མི་ལུས་ཐོབ། །མི་ལ་བཞད་པ་རྡོ་རྗེ་བཞིན། །194

ཆོས་བྱས་ཚེ་གཅིག་ལུས་གཅིག་ལ། །རྫོགས་པའི་སངས་རྒྱས་མངོན་དུ་བྱས། །གཞན་དོན་མཛད་པ་མཐར་ཕྱིན་ཤོག །སྙམ་དུ་འདུན་པ་དྲག་པོ་ཡིས། །རང་སེམས་ཧཱུཾ་ལ་འཇུག་པར་བྱ། །དེ་ལྟར་བྱས་ན་བར་སྲིད་འགགས། །མ་ཡི་མངལ་དུ་འཇུག་པར་ནུས། །ཞུགས་ནས་མི་ལུས་རིན་ཆེན་ཐོབ། །རྟེན་དེར་སངས་རྒྱས་ཐོབ་པར་འགྱུར། །ཞེས་སྨྲས་པས། ཁོང་གཉིས་ཀྱིས་ད་ནི་བཀའ་དྲིན་ཆེ་ཟེར་ཚིག་གི་གཏང་རག་ཕུལ་ཕྱག་བྱས། དགའ་ཞིང་སྤྲོ་བཞིན་དུ་རང་གནས་ཁང་ཆུང་དུ་སོང་ངོ་ །ཡང་འཕགས་པའི་ནོར་གྱིས་ཕྱུག་པའི་སློབ་བུ་སྡེ་བ་དབང་པོས་རི་ཁྲོད་དབེན་པའི་བསྔགས་བརྗོད་ཞིག་གསུངས་དགོས་་་་་་ཞེས་ཞུ་དོན་དབྱངས་སུ་ཕུལ་བ། མི་རྟག་འཁོར་བའི་ཉེས་དམིགས་དྲན། །འགྲོ་ཀུན་དྲིན་ཅན་ཕ་མར་ཤེས། །རང་གཞན་དོན་དུ་སངས་རྒྱས་ཀྱི། །གོ་འཕང་ཐོབ་འདོད་ཤུགས་དྲག་སྐྱེས། །ཐོབ་ཕྱིར་མཚན་ལྡན་བླ་མ་བསྟེན། །ཟབ་རྒྱས་ཆོས་ལ་ཐོས་བསམ་མཛད། །དེ་ནས་ཚེ་འདིའི་འཁྲི་བ་བཅད། །མིང་དོན་མཐུན་པའི་བྱ་བཏང་བྱས། །རྩེ་ལ་སྤྲིན་དཀར་གཞོན་ནུ་ལྡིང་། །རྐེད་ལ་ན་བུན་དངུལ་མདོག་འཁྲིལ། །རྩ་བ་སྤང་ལྗོངས་མེ་ཏོག་བཀྲ། །རི་དྭགས་མ་བུས་རྩེ་བྲོ་བརྡུངས། །བུང་བས་སྙན་པའི་གླུ་དབྱངས་ལེན། །བྱ་བྱེའུ་དགའ་ཞིང་འཕྱོ་ལ་ལྡིང་། །ཉམས་དགའ་རིག་པ་195

དྭངས་པ་ཡི། །རི་ཁྲོད་དབེན་པའི་དགའ་ཚལ་དུ། །གཅིག་པུར་དྲང་སྲོང་བཞིན་དུ་གནས། །ཟབ་རྒྱས་གདམས་པ་བསྒོམས་པའི་མཐུས། །རང་གཞན་དོན་གཉིས་ཚེ་འདིར་གྲུབ། །མཚན་ལྡན་བླ་མ་རིན་པོ་ཆེ། །རི་ཁྲོད་དབེན་པའི་བསྔགས་བརྗོད་ཅིག །རྗེས་འཇུག་རྣམས་ལ་གསུང་དུ་གསོལ། །རྗེ་བཙུན་ཁྱེད་བཞིན་བདག་ཅག་ཀྱང་། །རི་ཁྲོད་ཟིན་པར་བྱེན་གྱིས་རློབས། །ཀུན་གྱིས་རི་ཁྲོད་དབེན་པ་རུ། །ཆོས་བཞིན་བྱས་ནས་འཚང་རྒྱ་ཤོག །ཅེས་ཕུལ་བའི་ལན་དུ། འོ་སྤྱིར་འདུས་བྱས་འཇིག་རྟེན་འཁོར་བའི་ཆོས་ཐམས་ཅད་ཟློས་གར་དང་དྲི་ཟའི་གྲོང་ཁྱེར་ལྟར། སྐད་ཅིག་ཀྱང་མི་རྟག་པར་རྣམ་པར་གཡོ་ཞིང་འགྱུར་བའི་ཚུལ་ལ་ཡིད་སྐྱོ།ཁྱད་པར་ཁམས་གསུམ་འཁོར་བ་ཐམས་ཅད་སྡུག་བསྔལ་གྱི་རང་བཞིན་མ་གཏོགས། བདེ་བའི་གོ་སྐབས་ཁབ་རྩེ་གང་ཡང་མེད་པར་ཤེས་པས་ངེས་འབྱུང་དང་སྐྱོ་ཤས་རྣམས་ཀུན་ཏུ་་་་་་་་་་བརྗེད་པ་མེད་པར་རང་ཤུགས་ཀྱིས་ཤར་ནས། རི་ཀླུང་ནགས་འདབ་ལ་རྒྱུ་བའི་གླང་ཆེན་རྒྱལ་པོའི་སྐྱེད་ཚལ་དུ་བཀུག་ནས།ནོར་བུའི་དྲ་བས་གཡོག་ཀྱང་དགའ་བར་མི་འགྱུར་བ། དེ་ལྟར་བཅོས་པའི་ཁང་བཟང་དུ་གདན་མཐོན་པོར་ལུས་དར་ཟབ་ཀྱི་་་་སྦུབས་སུ་བཞག་ནས་ཞལ་ཇ་ཆང་གི་ངང་ལ་ཉིན་མཚན་འདའ་བར་བྱས་ཀྱང་དེ་ལ་ནམ་ཡང་དགའ་བར་མི་འགྱུར་བར། འཇིག་196

རྟེན་ཆོས་བརྒྱད་ཀྱི་འདོར་ལེན་རྣམས་མཐོང་ན་སྐྱུགས་ནད་ཅན་ལ་ཟས་བསྟན་པ་ལྟར། མངོན་ཞེན་གཏིང་ནས་ལོག་ནས་འཁོར་བའི་ཕུན་ཚོགས་ལ་ཡིད་སྨོན་སྐད་ཅིག་ཙམ་ཡང་མི་ཡོང་བར ཇི་ལྟར་སོས་གའི་ཉི་མ་ཕྱེད་ཀྱི་དུས་སུ་སྐྱེས་བུ་སྐོམ་པས་གདུངས་་་་་ཤིང་འགྲོ་བས་ཆུ་སྙིང་ལ་འདོད་ནས། ཕྱོགས་ཀུན་ཏུ་ཆུ་འཚོལ་ཞིང་རྙེད་མ་ཐག་ངོམས་པ་མེད་པར་འཐུངས་པ་ལྟར། སྐྱེ་འཆི་འཁོར་བའི་ཉེས་དམིགས་བསམ་པས་ཡིད་གདུངས་ཆོས་དང་བླ་མ་སྙིང་ལ་འདོད་ནས། ཕྱོགས་གང་དུ་འཚོལ་ཞིང་མཚན་ལྡན་གྱི་བླ་མ་རྙེད་མ་ཐག་བསམ་པ་དང་སྦྱོར་བས་ཚུལ་བཞིན་བསྟེན་་་་་་ནས། ཞལ་ནས་བྱུང་བའི་ཟབ་རྒྱས་གདམས་པའི་བདུད་རྩི་ངོམས་མེད་དུ་ལོ་ཟླ་བ་བྱས་འཐུངས་ཤིང་། དེ་ནས་སྡུག་བསྔལ་དུ་མས་གདུངས་ཤིང་ཉམ་ཐག་ཕ་མ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་འདོད་ཀྱི་བློ་ཤུགས་དྲག་པོའི་ངང་ནས། རྒྱབ་རི་མཐོ་ཞིང་རྩེ་ལ་སྤྲིན་དཀར་རྒྱུན་དུ་ལྡིང་བ། ཉི་མ་སྔ་མོར་འཆར་ཞིང་དགུང་མོ་ནུབ་པའི་ཉི་ཚེ་རིང་བ། གཙང་ཞིང་ཡིད་དུ་འོང་བའི་ས་ཕྱོགས་རབ་དཀར་རྡོ་ཡི་འབབ་སྟེགས་ན། འབབ་ཆུ་གཙང་མས་ཤིན་ཏུ་བསིལ་བསིལ་འཐུང་འཐུང་ཟེར་བ་ལྟར།སྙན་པའི་སྒྲ་སི་ལི་ལི་སྒོགས་ཤིང་འབབ་པ། ལོ་འདབས་མེ་ཏོག་197

འབྲས་བུ་ཡོངས་སུ་མཛེས་པའི་ལྗོན་ཤིང་ལ། དྲི་བཞོན་ཡོར་བུས་བཏབ་ཚེ་ཆོས་པ་ཐམས་ཅད་གནས་འདིར་ཤོག་ཅེས་ལག་པས་་་་གཡོབ་པ་ལྟར། ཡལ་འདབ་རྣམས་རྒྱང་ནས་ཕྱོགས་ཀུན་བསྐྱོད་པ། རེས་འགའ་ཏིང་ངེ་འཛིན་བསྒོམ་པ་ལ་ལུས་པོ་འདི་བཞིན་སྡོད་དགོས་ཟེར་བ་ལྟར་གཡོ་འགུལ་མེད་པར་སྡོད་ཅིང་། བྱ་བཏང་རི་ཁྲོད་པ་ལ་འབོལ་སྟན་གྱི་ཆེད་དུ་བཏིངས་པ་ལྟར་ས་་་་་གཞི་ཐམས་ཅད་ལ་ཤིང་ལོ་གསར་རྙིང་དུ་མ་བརྩེགས་ནས་ཡོད་པ། བསམ་གཏན་པ་སྤྲོ་བའི་མཆོད་སྤྲིན་གྱི་ཆེད་དུ་མེ་ཏོག་སྣ་ཚོགས་པ་གསར་དུ་ཁ་ཕྱེ་འདྲའི་དྲི་བཟང་འཐུལ་ཞིང་འཛུམ་་་་་་་དགོད་བྱེད་པའི་རབ་མཛེས་མེ་ཏོག་དུ་མས་ཁོར་ཡུག་གང་བ། མེ་ཏོག་ར་བ་ན་སྦྲང་རྩིའི་རོས་མྱོས་པའི་བུང་བ་མང་པོས་དགའ་་་་་བའི་འཕུར་ལྡིང་གཡོ་ཞིང་སྙན་ལ་རིང་བའི་གླུ་དི་རི་རི་ལེན་པ།ལྗོན་ཤིང་གི་ར་བས་བསྐོར་བའི་ནང་ན་ཉི་མའི་མདངས་ཀྱིས་་་་་་གསལ་བར་བྱས་པའི་ས་གཞི་ལག་མཐིལ་ལྟར་སྙོམས་པ་ལ། གཡུ་དང་བཻ་ཌཱུརྱའི་མདངས་འཛིན་པའི་སྔོ་ལྗང་རྩྭ་འཇམ་པོ་སྐྱེས་་་་་་་པའི་སྟེང་ན་རི་དྭགས་ཀུན་བག་ཕེབས་སུ་རྒྱུ་ཞིང་བརྩེ་བ། ལྔོན་ཤིང་གི་ར་བ་རྣམས་སུ་བྱ་དང་བྱེའུ་མང་པོ་དགའ་ཞིང་ཕྱོགས་ལ་ལྡིང་ཞིང་སྐད་སྙན་སྒྲོགས་པ། ལྷ་ཡུལ་སྐྱེད་མོས་ཚལ་མི་ཡུལ་དུ་འཕོས་འདྲའི་ཤིན་ཏུ་ཉམས་དགའི་རི་ཁྲོད་དབེན་པའི་གནས་་་་་198

མཆོག་ཏུ་གོམ་པ་བདུན་ཙམ་སྤོས་ཀྱང་བསོད་ནམས་ཆེ་སྟེ། ཟླ་བ་སྒྲོན་མེའི་མདོ་ལས། རབ་ཏུ་བྱུང་ནས་ཆོས་སྤྱོད་ཅི་འདྲ་བར། །ཟས་དང་སྐོམ་དང་བྱུག་པ་གོས་རྣམས་དང་། །མེ་ཏོག་སྤོས་དང་འཕྲེང་བ་རྣམས་ཀྱིས་ནི། །ཁྱུ་མཆོག་རྒྱལ་ལ་བསྙེན་བཀུར་བྱས་མི་འགྱུར། །གང་ཞིག་བྱང་ཆུབ་དོན་དུ་གཉེར་བྱེད་ཅིང་། །འདུས་བྱས་ངན་ལ་ཡིད་འབྱུང་སེམས་ཀྱིས་ནི། །དགོན་པར་ཕྱོགས་དེ་གོམ་པ་བདུན་བོར་བ། །འདི་ནི་དེ་བས་བསོད་ནམས་ཁྱད་པར་འཕགས། །ཞེས་དང་། མདོ་གཞན་ལས། དགོན་པ་བསམས་ནས་གོམ་པ་བདུན་བོར་ན། །དེ་ནི་ས་བདུན་བར་དུ་འཕགས་པར་འགྱུར། །གསུངས་སོ། །དེས་ན་འོ་སྐོལ་རྣམས་ཀྱིས་ཀྱང་། གཞོན་ནུའི་དུས་སུ་དམ་པའི་ཆོས་ལ་ཐོས་བསམ་བྱས་ནས། ན་ཚོད་ཅུང་ཟད་ཡོལ་ནས། སྤང་རི་རྡོ་བ་དང་འདྲེས་པའི་བར་བར་ན། སེ་བའི་ཤིང་སོགས་ཀྱི་ཚང་ཚིང་འཁྲིགས་པ་དང་། སྤེན་མ་ལ་སོགས་མེ་ཏོག་ཅན་གྱི་ཤིང་མང་པོའི་དྲ་བ་འཛེངས་པའི་གསེབ་ན་རྩྭ་་་་་ཕུང་སྔོ་སེང་ངེ་སྒྱེས་པ་ལྗོན་ཤིང་གི་དྲ་བའི་གསེབ་ན་བྱ་དང་་་་་་་བྱེའུ་ཚང་བྱས་ཤིང་། རྩ་བ་ན་རི་བོང་སོགས་རི་དྭགས་སྙོམ་ཆུང་གིས་མལ་ས་བཟུང་ནས་བག་ཕེབས་པར་གནས་པ། ཁ་ལྷོ་ལྟ་དགུན་ཉི་འོད་འཁྱིལ་ཞིང་དབྱར་སོས་དུས་བསིལ་ཞིང་རིག་པ་་་་དྭངས་པ། ཆུ་མེ་ཤིང་འཛོམ་ཞིང་མཐུན་རྐྱེན་བསྒྲུབ་སླ་བའི་199

དབེན་པའི་དགའ་ཚལ་གྱེ་རང་ཤོང་གི་སྤྱིལ་པོ་ཉམས་དགར་་་་་་་དྲང་སྲོང་གི་སྤྱོད་ཚུལ་གྱིས་གཅིག་པུར་གནས་པའི་སྐལ་བ་ཞིག་བྱུང་ན་ཤིན་ཏུའང་བདེ་སྟེ། སོ་ཐར་གྱི་མདོ་ལས། མང་དུ་ཐོས་པ་ནགས་ཀྱི་ནང་དག་ཏུ། །ལང་ཚོ་ཡོལ་བ་རྣམས་ཀྱིས་གནས་པ་བདེ། །ཞེས་དང་། མདོ་གཞན་ལས། སུ་དག་ནགས་ཁྲོད་མངོན་པར་དགའ་བ་ཡི། །དགེ་སྦྱོང་དེ་ནི་ཤིན་ཏུ་བདེ་བ་མྱོང་། །གསུངས། ཚེ་འདིའི་དགྲ་འདུལ་གཉེན་སྐྱོང་ཚོང་སོ་ནམ་རྣམ་གཡེང་འདུ་འཛི་ཆེ་བའི་གྲོང་དང་དགོན་ཆེན་སོགས་ནས་དགེ་བ་དཔག་མེད་བསྒྲུབ་པ་བས། འཛམ་གླིང་ས་ཡི་ལྟེ་བ་གངས་རི་ཆེན་པོ་ཏི་སེ་རང་བྱུང་ཤེལ་གྱི་མཆོད་རྟེན་ལྟ་བུ་རྩེ་མོ་ལ་ན་བུན་གདུགས་ལྟར་ཕུབ་ནས་ཁ་ཆར་མེ་ཏོག་རྒྱུན་དུ་འབབས་པ རི་ངོས་ལ་ནུས་པ་ཅན་གྱི་སྨན་དང་དྲི་ཞིམ་འབྱུང་བའི་སྤོས་དང་།མེ་ཏོག་སྣ་ཚོགས་སྐྱེ་ཞིང་རྣ་བ་དང་ལྷ་བྱ་གོང་མོ་སོགས་བྱ་རི་་་་་་དྭགས་ཀུན་འཁོར་བ། རྩ་བ་ན་དད་གུས་ཅན་གྱི་ཡོན་བདག་ཕོ་མོས་ཕྱག་བསྐོར་མཆོད་པ་འབུལ་ཞིང་ཆོས་བཞིན་བྱེད་པ་ལ་་་་་་་མཐུན་རྐྱེན་སྦྱོར་བའི་དབེན་གནས་ཁྱད་པར་ཅན་འདི་དང་འདི་འདྲའི་གནས་སུ་དགེ་སྦྱོར་མེད་པར་ཉལ་ནུས་ན་ཡང་དོན་ཆེ་སྟེ།སྦྱན་སྔ་བ་བློ་གྲོས་རྒྱལ་མཚན་གྱིས། འདུ་འཛིར་དགེ་བ་དཔག་མེད་སྒྲུབ་པ་བས། །དབེན་པར་ཉལ་ནས་སྡོད་པ་ཆེས་དགའ་སྟེ། །200

སྡུག་བསྔལ་རྒྱ་མཚོ་བདེ་བའི་རྒྱ་མཚོ་གཉིས། །འདམས་ཁ་མ་ནོར་དགོས་སོ་ཤཱཀྱའི་སྲས། །ཞེས་དང་། རྗེ་སྐལ་ལྡན་རྒྱ་མཚོས། ཡུལ་གྱི་དགེ་སྦྱོར་བརྒྱ་བས། །དབེན་པའི་དགེ་སྦྱོར་གཅིག་དགའ། །དེས་ན་རི་ལ་སོང་ལ། །གང་ནུས་དགེ་ལ་འབོད་ཅིག །གསུངས།དེ་ཡང་ཐ་མལ་སྐྱེ་བོས་འདུ་ལོང་མེད་པར་ཤིན་ཏུ་དབེན་པའི་་་་་བསྟེ་གནས། མེ་ཏོག་འབྲས་བུ་དང་ལྡན་པའི་ལྗོན་ཤིང་དང་།འབབ་ཆུ་ཡོད་པ་རྩྭ་སྔོན་པོས་ཁེབས་པའི་སྤང་གཤོངས་ལ་དྲི་་་་་་ངད་ལྡང་བའི་མེ་ཏོག་སྣ་ཚོགས་སྐྱེས་པ། ཁོར་ཡུག་ཀུན་ན་ཟོས་ན་རོ་མངར་བའི་ཟ་ཚོད་སོགས་སྔོ་ཡི་ཁ་ཟས་མོད་ཅིང་། བྱ་རི་དྭགས་ཕོ་མོ་ཟུང་དུ་འབྲེལ་ནས་བག་ཕེབས་རྒྱུ་ཞིང་སྐད་སྙན་་་་་་འབྱིན་པ་ཤིན་ཏུ་ཉམས་དགའ། རིག་པ་དྭངས་པའི་དམ་པས་བྱིན་རླབས་དབེན་པའི་རི་སུལ་གྱི་རང་ཤོང་བསམ་གཏན་གྱི་་་་་་་ཁང་ཆུང་གི་ནང་དུ་འཁོད་ནས། སྔོན་གྱེ་སྒྱེས་བུ་དམ་པ་རྣམས་ཀྱི་རྣམ་ཐར་ལྟར་ལྟོ་གོས་གཏམ་གསུམ་ལ་གྱོང་བསྐུར་ནས། བླ་མས་གནང་བའི་ཟབ་རྒྱས་གདམས་པ་ཉམས་སུ་ལེན་རྒྱུའི་སྐལ་བ་དང་ལྡན་ན་ཚེ་གཅིག་ལུས་གཅིག་ལ་སངས་རྒྱས་ཏེ། མདོ་ལས།སྔོན་གྱི་སངས་རྒྱས་འཇིག་རྟེན་མགོན། །གང་དུ་མྱ་ངན་འདས་གྱུར་པ། །ཀུན་གྱིས་དགོན་པ་རབ་དབེན་དུ། །བླ་མེད་བྱང་ཆུབ་བརྙེས་པར་གྱུར། །ཞེས་དང་། ཀུན་མཁྱེན་ཀློང་ཆེན་རབ་201

འབྱམས་པས། །སྔོན་གྱི་རྒྱལ་བའི་ཡོན་ཏན་དང་། །གྲུབ་ཐོབ་གོང་མའི་ཡོན་ཏན་ཡང་། །དབེན་པ་བསྟེན་ལས་འབྱུང་བར་གསུངས། །རི་ཁྲོད་དབེན་པ་འགྲིམ་དུ་གཤེགས། །གསུངས་སོ། །སྐྱེས་བུ་དམ་པ་ཐམས་ཅད་ཀྱི་གྲོང་དང་ཧ་ཅང་ཐག་མི་ཉེ་བའི་་་་ནགས་ཚལ། རི་དྭགས་སྣ་ཚོགས་བག་ཡངས་སུ་རྒྱུ་བ། འབབ་ཆུ་ཕུན་སུམ་ཚོགས་པ་དང་ལྡན་པའི་དུས་སུ་མེ་ཏོག་སྣ་ཚོགས་་་་་་་་་འཆར་བ། བྱ་རྣམ་པ་སྣ་ཚོགས་ཀྱིས་སྐད་སྙན་པར་འབྱེན་པ་ཆུ་བསིལ་ཞིང་དྭངས་པའི་རྫིང་བུ་འཁྱེལ་བ། ཁ་དོག་དྲི་རོ་ཕུན་སུམ་ཚོགས་པའི་ཤིང་འབྲས་དུས་སུ་སྨིན་པ། རྩྭ་སེར་འཇམ་མཉེན་ཤིང་ལྡེམ་པོར་སྐྱེས་པས་ཁེབས་ཤིང་ཉམས་དགའ་སྣང་བ་སྤྲོ་་་་་་་བའི་དབེན་པའི་གནས་ཤིག་ཏུ་ཚེ་འདིའི་སྤྱོད་ཡུལ་གང་ལ་ཡང་མ་ཆགས་པར་རང་ཉིད་གཅིག་པུར་འཁོད་ནས། ཉམས་ལེན་བྱེད་རྒྱུའི་སྐལ་པ་ཞིག་ནམ་འོང་ན་སྙམ་པའི་ཡིད་སྨོན་བྱེད་པ་་་་་ཡིན་ཏེ། སློབ་དཔོན་ཞི་བ་ལྷའི་ཞལ་ནས། ནགས་ན་བྱ་དང་རི་དྭགས་དང་། །ཤིང་དག་མི་སྙན་བརྗོད་མི་བྱེད། །འགྲོགས་ན་བདེ་བ་དེ་དག་དང་། །ནམ་ཞིག་ལྷན་ཅིག་བདག་གནས་འགྱུར། །ཞེས་དང་། བུ་མོ་བདུན་གྱི་རྟོག་བརྗོད་ལས། ཤིང་དྲུང་ནེ་ཙོ་ལྟར་ལྗང་བས། །དུར་བ་འཇམ་པོའི་གོས་ཅན་དུ། །མཐོང་ཆོས་བདེ་བའི་དགའ་སྟོན་དང་། །ནམ་ཞིག་བདག་ནི་ཉལ་བར་འགྱུར། །202

ཞེས་དང་། རྒྱལ་བ་སྐལ་བཟང་རྒྱ་མཚོས། ཡུལ་འདོད་ཡོན་འཆིང་བས་མ་བཅིང་བར། །གནས་ཉམས་སུ་དགའ་བའི་དབེན་པའི་ཚལ། །དོན་བསམ་སྒོམ་རྣལ་འབྱོར་ལྷུར་ལེན་པར། །མི་ཁོ་བོས་སྙིང་ནས་ཡིད་སྨོན་འཆའ། །ཞེས་དང་། པཎ་ཆེན་བློ་བཟང་ཆོས་རྒྱན་གྱིས། དོན་དེ་ཕྱིར་པདྨོའི་དྲ་བ་ཡིས། །སྟེང་མཛེས་པར་ཁེབས་པའི་ཡིད་བཞིན་མཚོ། །རྒྱངས་མིག་ལ་བབས་པའི་ངང་བ་བཞིན། །གནས་དབེན་པའི་དགའ་ཚལ་སྙིང་ནས་དྲན། །ཞེས་དང་། རྗེ་བཙུན་སྐལ་ལྡན་རྒྱ་མཚོས། གྲོགས་བཟང་པོ་འགའ་རེ་རི་ན་བཞུགས། །རི་ཤིན་ཏུ་དབེན་པའི་དགའ་ཚལ་ན། །རང་གཅིག་བུར་དྲང་སྲོང་སྤྱོད་ལ་གནས། །འདི་བསམ་ཞིང་བསམ་ཞིང་སྨོན་པ་སྐྱེས། །ཞེས་དང་། རྗེ་བཙུན་ཤཱཀྱ་རིན་ཆེན་གྱིས།ནགས་ནང་མེ་ཏོག་འཁྲིགས་ཤིང་ལྡིང་བའི་ཁྲོད། །ཤིང་ལོའི་གནས་མལ་བསྟེན་ནས་ཞེ་བའི་དོན། །རྩེ་གཅིག་སེམས་པའི་དགའ་བདེ་དེ་ལྟ་བུ། །ལྷ་ཡི་སྐྱེད་ཚལ་ལ་ཡང་ཡོད་པ་མིན། །ངལ་དུབ་ཡོངས་སྤངས་སྐྱེ་བོས་དབེན་པའི་སར། །རྩོད་དང་འཐབ་མོ་རྨོངས་དང་ཆགས་པ་ཡིས། །གདུངས་པ་བསྐྱེད་པའི་ནོར་དང་ལྡན་མིན་པར། །གཅིག་པུར་སྤྱོད་པ་ནམ་ཞིག་ཡོངས་སྙམ་སེམས། །ཞེས་གསུངས་སོ། །དེས་ན་རྒྱལ་བ་གོང་མ་རྣམས་ཀྱི་རྗེས་འཇུག་འོ་སྐོལ་རྣམས་ལ་རི་བོ་གནམ་ལ་སྙེགས་འདྲའི་རྩེ་མོ་དང་།203

ཕྲག་གོང་ན་སྤྲིན་དཀར་གཞོན་ནུ་གདུགས་དང་བ་དན་ལྟར་་་་་་་མཛེས་ཤིང་སྐེད་པ་ན་ན་བུན་དངུལ་མདོག་དར་གྱི་ཡོལ་བ་ལྟར་བྲེས་པ། རྩ་བ་ན་ལྷ་ཡུལ་སྐྱེད་མོས་ཚལ་ལྟར་སྤང་གཤོངས་ནེའུ་གསིང་སྔོ་འཇམ་ལ་ཡིད་འོང་མཇེས་པའི་མེ་ཏོག་སྣ་ཚོགས་བཀྲ་བ། རི་ངོས་ན་འབྲོག་པའི་སྒོ་ཕྱུགས་ཟས་ལ་བཀྲམ་པ་ལྟར། ཤ་བ་དང་རྣ་བ་དགོ་བ་སོགས་སྤུ་སྡུག་རི་དྭགས་དུ་མ་ཁྱུ་ཁྱུ་བྱས་རྒྱུ་བ།རྩྭ་ཤིང་སྣ་ཚོགས་སྐྱེ་བའི་རྩྭ་རྩེ་ན་ཁུ་བྱུག་དང་འཇོལ་མོ་སོགས་བྱ་བྱེའུས་སྐད་སྙན་དུ་མ་སྒོགས་བཞིན་དུ་གནས་པ། སོས་ཀ་འདོད་པས་མྱོས་པའི་གཞོན་ནུ་དང་ན་ཆུང་མཛེས་མ་ནགས་་་་་་་ནང་དུ་འཁོད་ནས་བརྩེ་དགའ་སྐྱོངས་ཤིང་གླུ་ལེན་པ་ལྟར། སྦྲང་རྩིའི་ཆང་གིས་མྱོས་པའི་བུང་བའི་ཁ་ཡིས་མེ་ཏོག་ལ་བསྣུན་ཞིང་འདར་བའི་སྐད་ཀྱིས་ཟིར་ཟིར་གྱི་གླུ་ལེན་པ། ལྷ་ཡི་བུ་མོས་དགའ་བའི་ཅོ་འདྲི་བྱེད་པ་བཞིན། རི་ཡེ་ངོགས་ན་བསིལ་བའི་ཆུས་ཆལ་ཆིལ་གྱི་སྒྲ་སྒོགས་བཞིན་འབབ་པ། ཚད་པས་གདུངས་པའི་དུས་སུ་རི་ཟུར་དུ་ཕྱིན་ན་ལྷ་ཡི་བསིལ་ཡབ་ཀྱིས་གཡབ་པ་་་་ལྟར། རླུང་བསིལ་བུར་ལྡང་བ་བསིལ་བའི་བདེ་བ་ངང་གིས་སྟེར་བའི་ཕུན་སུམ་ཚོགས་པས་དབེན་པའི་གནས་སུ་དམ་པའི་ཆོས་་་་གྱེས་ཞེས་ཡང་ཡང་གསུངས་ཏེ། ཟླ་བ་སྒྲོན་མའི་མདོ་ལས། གྲོང་དང་གྲོང་ཁྱེར་དག་ལ་དགའ་སྤོང་ལ། །རྟག་ཏུ་དབེན་པའི་ནགས་204

ཁྲོད་བསྟེན་པར་གྱིས། །བསེ་རུ་ལྟ་བུར་རྟག་ཏུ་གཉིས་མེད་བྱོས། །རིང་པོར་མི་ཐོགས་ཏིང་འཛིན་མཆོག་ཐོབ་འགྱུར། །ཞེས་དང་།ཇོ་བོ་རྗེས། སེམས་ལ་གནོད་པའི་ཡུལ་དང་ཐག་བསྲིང་རྟག་ཏུ་དགེ་བ་འཕེལ་སར་སྡོད། །བརྟན་པ་མ་ཐོབ་བར་དུ་འདུ་འཛིས་གནོད་པས་དབེན་པའི་ནགས་ཁྲོད་བསྟེན། །ཞེས་དང་། རྗེ་རིན་པོ་ཆེས། སྣ་ཚོགས་འདམ་སྐྱེས་དཔག་མེད་གཅལ་དུ་བཀྲམ། །རྐང་དྲུག་ལྡན་རྣམས་མང་པོས་སྒྲ་དབྱངས་སྒོགས། །སྙན་པའི་དར་དིར་སྒོགས་པར་བྱེད་པ་ཡི། །དབེན་གནས་དམ་པ་བསྟེན་དང་རྒྱལ་ཁམས་པ། །ཞེས་དང་། ཀློང་ཆེན་རབ་འབྱམས་ཀྱིས།ཨེ་མ་དད་ལྡན་ཐར་པ་འདོད་པ་དག །གསང་ཆེན་བླ་མེད་དོན་ལ་རབ་ཞུགས་ནས། །གཅིག་པུར་དབེན་པར་སྒྲུབ་པ་སྙིང་པོར་མཛོད། །ཚེ་འདིར་ཆོས་སྐུའི་གཏན་སྲིད་ཟིན་པ་ལེགས། །ཞེས་དང་། རྒྱལ་སྲས་ཐོགས་མེད་ཀྱིས། ཡུལ་ངན་སྤངས་པས་ཉོན་མོངས་རིམ་གྱིས་འགྲིབ། །རྣམ་གཡེང་མེད་པས་དགེ་སྦྱོར་ངང་གིས་འཕེལ། །རིག་པ་དྭངས་པས་ཆོས་ལ་ངེས་ཤེས་སྐྱེ། །དབེན་པ་བསྟེན་པ་རྒྱལ་སྲས་ལག་ལེན་ཡིན། །ཞེས་དང་། འཆད་ཁ་པའི་ཞལ་ནས། དཀའ་ཐུབ་ཀྱི་རི་སུལ་དུ་དྲང་སྲོང་གི་སྤྱོད་ཚུལ་གྱིས་གནས་པ་ཞིག་བྱུང་ན་གཟོད་ཕས་བུ་གསོས་བྱ་བ་ཡིན་གསུངས།དེས་ན་དམ་པ་གོང་མ་རྣམས་ཀྱི་རྣམ་ཐར་ལ་ཁ་མིག་ཡར་བལྟ་205

བྱས། གསུང་རྡོ་རྗེའི་ཚིག་རྣམས་དང་དུ་བླངས་ནས་ཚེ་འདིའི་འཁྲི་བ་ཐམས་ཅད་རྦད་ཀྱིས་བཅད་ནས། དམ་པ་གོང་མས་བསྔགས་ཤིང་སྨོན་པའི་རི་ཁྲོད་དབེན་པའི་གནས་སུ་ཧྲུལ་པོའི་་་་གོས་གྱོན་ཞིང་། ངན་ངོན་གྱི་ཟས་ཟོས་ནས་རང་ལ་སྔར་བླ་མས་ཟབ་རྒྱས་གདམས་པ་གང་བསྟན་པ་དེ་ཉམས་སུ་ལེན་པ་ལ་ཉིན་མཚན་མེད་པར་བརྩོན་པར་གྱིས་ཤིག །སྨྲས་པ། སྐྱེ་འཆི་འཁོར་བའི་སྡུག་བསྔལ་ལེགས་བསམས་ནས། །བླ་མའི་ཞབས་བསྟེན་ཟབ་རྒྱས་གདམས་པ་བླངས། །འགྲོ་ཀུན་དོན་དུ་རྫོགས་པའི་སངས་རྒྱས་ཀྱི། །གོ་འཕང་ཐོབ་འདོད་བསམ་པས་ཀུན་བླངས་ནས། །རྒྱབ་རི་མཐོ་ཞིང་རྩེ་ལ་སྤྲིན་དཀར་ལྡིང་། །ས་ཕྱོགས་གཙང་མའི་རྡོ་ཡི་འབབ་སྟེགས་ན། །འབབ་ཆུ་གཙང་མས་འཐུང་འཐུང་ཟེར་བ་ལྟར། །ལྷུང་ལྷུང་སྐད་སྙན་སྒྲོགས་བཞིན་ཆད་མེད་འབབ། །ལོ་མ་མེ་ཏོག་འབྲས་བུས་ཡོངས་མཛེས་པའི། །ལྗོན་ཤིང་དྲི་བཞོན་བསེར་བུས་བསྐུལ་བའི་མོད། །རྩེ་གཅིག་བསམ་གཏན་བསྒོམ་རྣམས་འདིར་ཤོག་ཅེས། །ལག་པ་གཡོབ་ལྟར་ཡལ་འདབ་ཕྱོགས་ཀུན་བསྐྱོད། །རེས་འགའ་ཏིང་འཛིན་བསྒོམ་དུས་འདི་ལྟར་དུ། །སྡོད་དགོས་ཟེར་ལྟར་གཡོ་བ་མེད་པར་གནས། །རི་ཁྲོད་པ་ལ་འབོལ་སྟན་བཏིང་བ་ལྟར། །ས་གཞི་ཀུན་ལ་ཤིང་ལོ་དུ་མ་བརྩེགས། །བསམ་གཏན་པ་ལ་མཆོད་206

སྤྲིན་བསྒྲིགས་པ་ལྟར། །དྲི་ལྡན་མེ་ཏོག་གསར་བས་ཁོར་ཡུག་གང་། །སྦྲང་རྩིའི་ཆང་གིས་མྱོས་པའི་བུང་བ་ཡིས། །འཕུར་ལྡིང་གཡོ་ཞིང་སྙན་པའི་དར་དིར་སྒྲོགས། །སྔོ་ལྗང་རྩྭ་ནཇམ་སྐྱེས་པའི་ས་གཞི་ལ། །ལུས་མཛེས་རི་དྭགས་དུ་མ་བག་ཕེབས་རྒྱུ། །ལྗོན་ཤིང་ཡལ་གར་བྱ་དང་བྱིའུའི་ཚོགས། །དགའ་ཞིང་འཕྱོ་ལ་ལྡིང་ཞིང་སྐད་སྙན་འབྱིན། །ལྷ་ཡུལ་སྐྱེད་ཚལ་མི་ཡུལ་འཕོས་འདྲ་བའི། །ཕུན་སུམ་ཚོགས་པའི་དབེན་པའི་དགའ་ཚལ་དུ། །གོམ་བདུན་སྤོས་ཀྱང་བསོད་ནམས་རྒྱ་ཆེར་ཐོབ། །སོང་ནས་བསྡད་ན་བདེ་སྐྱིད་སྙན་གསུམ་འབྱུང་། །ཉམས་ལེན་བྱས་ན་བླ་མེད་བྱང་ཆུབ་བརྙེས། །དེ་ཕྱིར་སྐལ་ལྡན་སྙིང་གི་སློབ་བུ་རྣམས། །དམ་པ་གོང་མའི་རྣམ་ཐར་ཇི་བཞིན་དུ། །ཚེ་འདིའི་འཁྲི་བ་ཐམས་ཅད་རྦད་ཀྱིས་ཆོད། །ཉམས་དགའ་རིག་པ་དྭངས་པའི་རི་ཁྲོད་དུ། །རྒྱབ་ཏུ་གཞན་ལ་མི་མཁོའི་གོས་གྱོན་ཞིང་། །ཁ་རུ་གང་བྱུང་ངན་ངོན་བཟའ་བཏུང་བྱས། །ཟབ་རྒྱས་གདམས་པ་ཉམས་སུ་ལེན་པ་ལ། །ཉིན་མཚན་མེད་པར་རབ་ཏུ་འབད་འཚལ་ལོ། །ཞེས་སྨྲས་པའོ། །ཡང་མཁས་བཙུན་བཟང་གསུམ་འཛོམ་པའི་སྐལ་ལྡན་གྱེ་བུ་ཆེན་རྩེ་བརྒྱད་བླ་མ། བོན་མོ་ཕུག་གི་བླ་མ་སོགས། ས་དགེ་རྙིང་འབྲུག་གི་ཆོས་རྒྱུད་འཛིན་པའི་ཚེ་བློས་བཏང་སློབ་མ་ལྔ་བཅུ་་་་་་207

ལྷག་ཙམ་ལ་གདམས་པ། འོ་སྐལ་ལྡན་བུ་ཀུན། སྤྱིར་བདག་ཅག་གི་སྟོན་པ་ཐུགས་རྗེ་ཅན་གྱིས་སྟན་པ་རིན་པོ་ཆེ་འདི་ལས་མར་མེ་གཅིག་ལས་གཉིས་མཆེད་ཀྱི་ཚུལ་དུ། རྒྱ་གར་འཕགས་པའི་ཡུལ་དུ་ཉན་ཐོས་སྡེ་བ་བཅོ་བརྒྱད། གངས་ཅན་འཛིན་མའི་ཁྱོན་འདིར། ས་དགེ་རྙིང་འབྲུག འབྲི་དྭགས་དཀར་གསུམ། ཞི་བྱེད་གཅོད་ཡུལ། ཇོ་ནང་བོ་དོང་པ་སོགས་གྲུབ་པའི་མཐའ་ཁྱད་པར་ཅན་མི་འདྲ་བ་མང་དུ་བྱུང་བ་ཐམས་ཅད་རྒྱལ་བའི་བསྟན་པ་ཁོ་ན་ལས་ཆད་པ་ཡིན་པས། ངེས་དོན་ལུང་རིགས་ལ་མཁས་ཤིང་།ཉམས་མྱོང་དང་ལྡན་པའི་རྣལ་འབྱོར་པས་དཔྱད་ན་ཐམས་ཅད་ཀྱི་དགོངས་པ་གཅིག་ཏུ་འབབ་སྟེ། སངས་རྒྱས་སྣང་བ་མཐའ་ཡས་ངུར་སྨྲིག་གར་གྱི་རྣམ་རོལ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་ཞལ་གྱི་བུམ་བཟང་ལས། ལྷན་ཅིག་སྐྱེས་སྦྱོར་ག་འུ་མ། །ལྔ་ལྡན་རོ་སྙོམས་ཡི་གེ་བཞི། །ཞི་བྱེད་གཅོད་ཡུལ་རྫོགས་ཆེན་དང་། །དབུ་མའི་ལྟ་ཁྲིད་ལ་སོགས་པ། །སོ་སོར་མིང་འདོགས་མང་ན་ཡང་། །ངེས་དོན་ལུང་རིགས་ལ་མཁས་ཤིང་། །ཉམས་མྱོང་ཅན་གྱི་རྣལ་འབྱོར་པས། །དཔྱད་ན་དགོངས་པ་གཅིག་ཏུ་འབབ། །ཞེས་དང་། འབྲུག་པ་ཀུན་ལེགས་ཀྱིས། ཕྱག་ཆེན་རྫོགས་ཆེན་དབུ་མ་གསུམ། །མཁས་པས་བལྟས་ན་གཅིག་ཏུ་འདུག །བླུན་པོ་ཆོས་སྤོང་མཛད་འདོད་རྣམས། །སོ་སོར་ཕྱེས་ལ་ང་ཡིས་208

བསྒོམས། །འབྲུག་པ་ཀུན་ལེགས་དེ་སྐད་ལོ། །ཞེས་དང་། རྗེ་སྐལ་ལྡན་རྒྱ་མཚོས། ཆོས་རང་རང་མོས་པའི་ངོ་ན་ཟབ། །མཆོག་སངས་རྒྱས་ཐོབ་པའི་ཐབས་དམ་པ། །ས་དགེ་ལྡན་གསར་རྙིང་ཀུན་ལ་ཡོད། །གཞན་མ་སྨོད་ཀུན་ལ་དག་སྣང་སྦྱོངས། །གསུངས།དེས་ན་ཁྱེད་རྣམས་ཀྱིས་གཞན་གྱེ་ཆོས་དང་གང་ཟག་ཡོངས་ལ་ཉེ་རིང་ཕྱོགས་རིས་ཆགས་སྡང་གིས་ཀུན་ནས་བསླངས་ཏེ་བཟང་ངན་འདོར་ལེན། བརྙས་སྨོད་ཁྱད་གསོད་སུན་འབྱེན་བྱས་ཆོས་སྤོང་གི་ལས་བྱེད་མི་རུང་སྟེ། རྗེ་བཙུན་ཡེ་ཤེས་རྒྱལ་མཚན་གྱིས།རང་ལུགས་འདི་བདེན་གྱིས། ཆོས་བྱེད་གཞན་གྱི་གྲུབ་མཐའ་ནི་མ་རུངས་པའོ། །དེ་འཛིན་པའི་སྐྱེས་བུ་ནི་གཏི་མུག་པའོ། །ཞེས་སྨོད་པ་ནི་མདོ་ལས་གསུངས་པའི་ཆོས་སྤོང་གི་ལས། འབྲས་བུ་སྡུག་བསྔལ་མི་བཟད་པ་འབྱུང་བའི་རྒྱུ་ཡིན་པས་སྲོག་གི་ཕྱིར་་་་་་ཡང་དེ་ལྟ་བུའི་ལས་ལ་འཇུག་མི་ཉན་གསུངས། དེས་ན་འོ་སྐོལ་རྣམས་ཀྱིས་རྗེ་བདག་ཉིད་ཆེན་པོས་ལམ་གྱི་རིམ་པའི་ཆེ་བ་བཞི་གསུངས་པའི་དགོངས་པ་ལྟར། བསྟན་པ་ཐམས་ཅད་འགལ་མེད་དུ་རྟོགས་ཤིང་། གསུང་རབ་མ་ལུས་གདམས་པར་འཆར་དགོས་ཏེ། རྭ་སྒྲེང་ཁྲི་ཆེན་རྡོ་རྗེ་འཆང་གི་ཞལ་ནས། གང་ཤར་ངོས་འཛིན་ལྟ་བའི་གནད། འདི་འདྲ་བ་ནི། རང་ཅག་རི་བོ་དགེ་ལུགས་པ་དང་། རྙིང་མ་པ་རྒད་པོ་རྣམས་དང་། ས་སྐྱ་པ་སོགས་209

མཐའ་དག་དགོངས་པ་མཐུན་པ་ཡིན་ཞེས། ཐམས་ཅད་ཀྱི་ལྟ་བའི་དགོངས་པ་མཐུན་ཚུལ་རྒྱས་པར་གསུངས་པའི་འཇུག་ཏུ།རྗེ་བླ་མ་ཙོང་ཁ་པའི་མན་ངག་ལ་བརྟེན་ན། འདི་འདྲ་བའི་བཤད་པ་གུ་ཡངས་པོ་རྒྱབ་ཆོག་གསུངས་སོ། །དེ་ནས་བོད་དུ་དར་བའི་གྲུབ་མཐའ་ཐམས་ཅད་དགོངས་པ་མཐུན་ཞིང་། ཀུན་ཡང་རྒྱལ་བསྟན་ཁོ་ན་ཡིན་པས། ཆོས་ལུགས་གྲུབ་མཐའ་མི་འདྲ་བ་ཡོངས་ལ་དག་སྣང་ཕྱོགས་མེད་དུ་སྦྱོངས་པ་གནད་ཆེ་སྟེ། པཎ་ཆེན་བློ་བཟང་ཡེ་ཤེས་ཀྱི་ཞལ་ནས། དབུས་གཙང་མངའ་རིས་བར་གྱི་གྲུབ་པའི་མཐའ། །ཀུན་ཡང་རྒྱལ་བསྟན་ཁོ་ན་ཡིན་པས་ན། །ཕྱོགས་ལྷུང་གདོན་གྱིས་སྡང་ཤུགས་མ་མཛད་པར། །དག་སྣང་ནོར་བུའི་འོད་ཀྱིས་ཁྱབ་ན་ལེགས། །ཞེས་དང་། རིག་འཛིན་གང་ཤར་རང་གྲོལ་གྱིས། །དེང་སང་ཆོས་ལུགས་གྲུབ་མཐའ་མང་། །ཐམས་ཅད་སངས་རྒྱས་ལམ་དུ་གཅིག །དོན་མེད་ཁ་སྡིག་མ་བསོག་པར། །ཀུན་ལ་དག་སྣང་མཛོད་ཅིག་ཨང་། །ཞེས་དང་། རྒྱལ་དབང་རྗེས། སེམས་རྒྱུད་བཤའ་མ་གཅིག་འདུལ་ན་དག་སྣང་ཕྱོགས་མེད་དུ་སྦྱོངས་དང་། །དག་སྣང་ཕྱོགས་མེད་དུ་སྦྱངས་པས་དག་པ་རབ་འབྱམས་སུ་འཆར་བ། །ཞེས་དང་། ཡང་དགོན་པས། མདོར་ན་མངོན་ཤེས་མ་ཐོབ་བར། །དམ་པ་སུ་ཡིན་མི་ཤེས་པས། །སུ་ལའང་བརྙས་པ་མི་བྱ་ཞིང་། །བཟང་པོར་བལྟ་210

ཞིང་དག་སྣང་སྦྱངས། །ཞེས་དང་། རྗེ་བཙུན་ཡེ་ཤེས་རྒྱལ་མཚན་གྱེས། རང་རེ་རྣམས་སྤྱིར་ལུས་ཅན་ཀུན་དང་། སྒོས་ཆོས་མཛད་ཡོངས་ལ་དག་སྣང་འབྱོངས་པ་ཞིག་གཙོ་བོར་བྱ་དགོས། ཞེས་དང་། རྒྱལ་བ་དགེ་འདུན་གྲུབ་ཀྱིས། སྤྱིར་ལུས་ཅན་ཀུན་ལ་བཀའ་དྲིན་སོམས། །སྒོས་ཆོས་མཛད་ཡོངས་ལ་དག་སྣང་སྦྱོངས། །ཞེས་དང་། པཎ་ཆེན་ཆོས་ཀྱི་རྒྱལ་མཚན་གྱིས།འཕགས་པའི་སྐྱེ་བོ་རྣམས་ཀྱི་མཛད་པ་རྣམ་ཐར་སོ་སོའི་སྒྱེ་བོ་་་་་རྣམས་ཀྱི་ཡུལ་ལས་འདས་ཤིང་། ཆོས་དང་སྐྱེས་བུ་དམ་པ་ལ་བརྟེན་པའི་སྡིག་པ་ཤིན་ཏུ་མི་ཟད་པས། ཕྱོགས་འཛིན་གྱི་སྡང་ཤུགས་དོར་ནས་དག་སྣང་ནོར་བུའི་འོད་ཀྱིས་ཁྱབ་པར་མཛད་དུ་གསོལ་ཞེས་ཆོ་ས་ཀྱི་རྒྱལ་མཚན་གསོལ་བ་འདེབས་སོ། །གསུངས། །སྨྲས་པ། མ་འདྲིས་མཛའ་བཤེས་ཆེན་པོ་སངས་རྒྱས་ཀྱིས། །ནམ་མཁའི་གར་ཁྱབ་སེམས་ཅན་ཐམས་ཅད་ལ། །གང་ལ་གང་འདུལ་དེ་ལ་དེ་སྟོན་པའི། །གསུང་རབ་རྒྱ་མཚོའི་གཏིང་མཐའ་དཔག་པར་དཀའ། །ཁ་ཅིག་གསུང་རབ་དགོངས་པ་ཕྱོགས་གཅིག་ཏུ། །འབེབས་པར་འདོད་ཀྱང་གསུང་རབ་རྒྱ་ཆེའི་ཕྱིར། །དགོངས་པ་མ་ལོན་འདོར་ལེན་བྱེད་དགོས་བྱུང་། །འདོར་ལེན་ཤེས་ལ་མཁས་པ་སུ་ཞིག་ཟེར། །གང་ཟག་རྒྱུད་ཚོད་མཐོ་དམན་211

སྣ་ཚོགས་པའི། །དབང་གིས་ཆོས་ལུགས་མི་འདྲ་སྣ་ཚོགས་ཡོད། །ཕན་ཚུལ་འགལ་བ་ལྟར་སྣང་ཐམས་ཅད་པོ། །འདོར་རྒྱུ་ཡིན་ན་མདོ་སྔགས་གཉིས་ཀྱིས་ཀྱང་། །ནང་ན་འགལ་བ་ལྟར་སྣང་དུ་མ་སྣང་། །དེ་ལྟར་ཡིན་ན་རྒྱལ་བའི་གསུང་རབ་དང་། །དགོངས་འགྲེལ་བླ་མ་སོ་སོའི་མན་ངག་གིས། །ནང་ན་འགལ་བ་ལྟར་སྣང་མང་པོ་གདའ། །བོད་དུ་འགྱུར་བའི་བཀའ་བསྟན་འདིའི་ནང་ན། །བཟང་ངན་འདོར་ལེན་མང་པོ་ཞིག་ཡོད་ན། །ཆོས་ཕུང་བརྒྱད་ཁྲི་བཞི་སྟོང་འགྱུར་ཙ་ན། །ཆོས་སྤོང་ཅི་འདྲ་མཛད་དགོས་ཐུགས་བསམ་ཐོངས། །ཁ་ཅིག་བློ་གྲོས་ཆུང་ངུས་གཞལ་གཞལ་ནས། །རྒྱལ་བའི་གསུང་རབ་ཕ་མཐའ་རྟོགས་སྙམ་པ། །ནམ་མཁའ་འདོམ་གྱིས་འཇལ་ནས་ཚད་ལེན་ཞིང་། །རྡོ་སྐས་འཛེགས་ནས་ཉི་མ་འཛིན་སྙམ་འདྲ། །སྨན་པས་སྨན་ཀུན་ནད་པ་གཅིག་ཙམ་དོན། །མ་ཡིན་ཀུན་གྱི་དོན་དུ་བསགས་པ་བཞིན། །རྒྱལ་བའི་གསུང་རབ་སེམས་ཅན་གཅིག་ཙམ་ལ། །གསུངས་པ་མ་ཡིན་འགྲོ་ཀུན་དོན་དུ་གསུངས། །དེ་དག་མི་གཅིག་རྒྱུད་ལ་མ་ཕན་ཡང་། །སེམས་ཅན་སོ་སོའི་རྒྱུད་ལ་ཕན་ཆེ་བས། །མི་ཕན་ཆོས་ཤིག་རྒྱལ་བས་གསུངས་པ་མེད། །དེ་ཕྱིར་འདོར་རྒྱུའི་ཆོས་ནི་གཅིག་ཀྱང་མེད། །མི་གཅིག་བློ་ལ་འཐད་ཅིང་རྒྱུད་ལ་ཕན། །ཕྱོགས་མཐུན་ཙམ་བླངས་གཞན་མ་འདོར་རྒྱུས་ན། །སངས་རྒྱས་212

བསྟན་པ་ཕལ་ཆེར་བསྒྲུབས་པ་ཡིན། །སེམས་ཅན་དཔག་མེད་བདེ་སྐྱིད་ལ་གནོད་འགྱུར། །སྐོམ་པས་ཆུ་ཀླུང་རྫོགས་པར་མ་འཐུང་ཡང་། །ཆུ་འགའ་འཐུང་བས་ཡིད་ཀྱང་ངོམས་པ་ལྟར། །གཅིག་གིས་ཆོས་ཀུན་ཉམས་སུ་མ་ལོན་ཡང་། །གང་མོས་ཉམས་སུ་བླངས་པས་གྲོལ་བར་འགྱུར། །ཐམས་ཅད་ཉམས་སུ་མ་བླངས་མི་གྲོལ་ན། །བོད་ལ་ཆོས་ཕུང་བརྒྱད་ཁྲི་བཞི་སྟོང་ལས། །ཅུང་ཟད་ཙམ་ལས་ཐམས་ཅད་མ་འགྱུར་བས། །ད་དུང་བསྒྱུར་དགོས་རྒྱ་གར་ཡུལ་དུ་རྒྱུག །སྔོན་བྱོན་རྒྱ་བོད་མཁས་གྲུབ་ཕལ་མོ་ཆེ །གདམས་ངག་རེ་རེ་ཙམ་གྱིས་རྒྱུད་གྲོལ་བ། །བརྒྱ་དགོས་འདུག་ན་སྟོང་ཡོད་རྣམ་ཐར་གཟིགས། །དེ་རྣམས་གྲོལ་བ་མིན་ཞེས་ཟེར་ཕོད་དམ། །བསྟན་པ་ཐམས་ཅད་འགལ་བ་མེད་པར་རྟོགས། །གསུང་རབ་གཅིག་ཀྱང་མ་ལུས་གདམས་པར་ཤར། །རྒྱལ་བའི་དགོངས་པ་བདེ་བླག་མ་རྙེད་རུང་། །ཆོས་སྤོང་ཉེས་སྤྱོད་གཡང་ལ་མ་འཆོང་ཞིག །ཨེ་མ་ཆོས་མཐུན་སྙིང་གི་སློབ་བུ་ཚོ། །དག་སྣང་ཕྱོགས་མེད་རྩེ་དགའ་རྒོད་བཞིན་དུ། །མདོ་རྒྱུད་མན་ངག་ལམ་ཆེན་ལ་ཞུགས་ནས། །ཐར་བའི་གྲོང་ཁྱེར་ཉམས་དགའ་ད་སྙོགས་ཤིག །དམ་པའི་བྱིན་རླབས་གནས་ཆེན་གངས་རི་ནས། །དམ་ཆོས་བྱེད་པའི་ཚོགས་དྲུག་རང་གྲོལ་གྱིས། །དམ་གཙང་སྐལ་ལྡན་སློབ་མའི་ཚོགས་རྣམས་ལ། །དམ་ཆོས་དེ་དང་དེ་འདྲ་བསྟན་213

ནས་སོང་། །ཞེས་སྐལ་ལྡན་སློབ་མ་ཡོངས་ལ་ཕན་པའི་གདམས་པ་རྣམས་ལེགས་པར་བཤད་ཟིན་ཏོ། །དེ་ལྟར་སྐལ་ལྡན་གྱི་སློབ་མ་རྣམས་ལ་སྔ་ཕྱི་རིམ་པ་བྱས། གང་ལ་གང་འདོད་ཀྱི་ཟབ་པ་དང་རྒྱ་ཆེ་བའི་ཆོས་ཀྱིས་དགའ་སྟོན་འགྱེད་པ་རྣམས་གླེགས་་་་་་་བམ་དུ་བཀོད་ནས། ཀུན་ལ་ལུང་ཁྲིད་བྱས་པའི་མཇུག་ཏུ་གྲྭ་བུ་སློབ་རྣམས་ཀྱིས་བཀའ་དྲིན་གཏང་རག་ཏུ་ཟང་ཟིང་ནོར་གྱི་་་་་་་འབུལ་བ་ཚོགས་ཀྱི་འཁོར་ལོའི་དགའ་སྟོན་བྱས་ནས། བསྟོད་ཚིག་སྙན་པོས་སྔུན་བསུས་ཏེ་མཉམ་མེད་ཇོ་བོ་ཆེན་པོའི་གསུང་གི་ཡན་ལག་བདུན་པའི་སྨོན་ལམ་གྱིས་འཚམས་སྦྱོར་འདི་ལྟར་་་་བྱས་སོ། །སྡེ་སྣོད་གསུམ་གྱེ་ཤམ་བུ་མཛེས། །བསླབ་གསུམ་ནོར་བུའི་ཏོག་གིས་མཚན། །གདུལ་བྱ་ལྷ་ཁང་སྟེང་ན་མཛེས། །རྗེ་རྒྱལ་མཚན་་ལྟ་བུའི་རྣལ་འབྱོར་པ། །གཞན་ཕན་བྱང་སེམས་རྩལ་སྟོབས་ཆེ། །ཐབས་མཁས་བསྡུ་བཞིའི་གོམ་སྟབས་བསྒྱུར། །བསྟན་འགྲོར་ཕན་པའི་ཁུར་ཆེན་འཁུར། །རྗེ་གླང་ཆེན་ལྟ་བུའི་རྣལ་འབྱོར་པ། །ཚོགས་གཉིས་མེ་ཤེལ་ཁམས་ལས་འཁྲུངས། །ཟབ་རྒྱས་ཆོས་ཀྱི་འོད་སྟོང་འགྱེད། །འགྲོ་ཀུན་མ་རིག་མུན་པ་སེལ། །རྗེ་ཉི་མ་ལྟ་བུའི་རྣལ་འབྱོར་པ། །ཞུ་ཚིག་བསེར་བུས་བསྐྱོད་ནུས་ན། །རྣམ་དཔྱོད་ཡལ་འདབ་རྒྱས་པ་ལས། །ཞལ་གདམས་དྲི་བཟང་ཡང་ཡང་འཐུལ། །རྗེ་ཙནྡན་ལྟ་བུའི་རྣལ་འབྱོར་པ། །བུ་214

སློབ་གསེར་དངུལ་བུམ་བཟང་དུ། །མྱང་གྲོལ་ཆོས་ཀྱི་བདུད་རྩི་དེ། །ཅི་ཙམ་བྱོ་ཡང་འཛད་པ་མེད། །རྗེ་བུམ་བཟང་ལྟ་བུའི་རྣལ་འབྱོར་པ། །ལུང་གི་ཆོས་ཀྱི་ཡལ་འདབ་རྒྱས། །རྟོགས་པའི་ཆོས་ཀྱི་འབྲས་བུ་སྨིན། །གདུལ་བྱ་ལྷ་བུའི་རེ་བ་སྐོངས། །རྗེ་དཔག་བསམ་ལྟ་བུའི་རྣལ་འབྱོར་པ། །མཁས་བཙུན་བཟང་པོའི་རྩལ་གསུམ་རྫོགས། །འཆད་རྩོད་རྩོམ་པའི་གཡུ་རལ་རྒྱས། །ཚད་མེད་བཞི་ཡི་སྡེར་བཞི་བགྲད། །རྗེ་སེངྒེ་ལྟ་བུའི་རྣལ་འབྱོར་པ། །སྒྲིབ་གཉིས་སྒོ་ངའི་སྦུབས་ནས་ཐོན། །ཐབས་ཤེས་གཉིས་ཀྱི་གཤོག་སྒྲོ་རྒྱས། །ཐམས་ཅད་མཁྱེན་པའི་མཁའ་ལ་ལྡིང་། །རྗེ་ཁྱུང་ཆེན་ལྟ་བུའི་རྣལ་འབྱོར་པ། །བྱམས་དང་བརྩེ་བའི་སྤྲིན་ཕུང་འཁྲིགས། །ཐེག་ཆེན་ཆོས་ཀྱི་སྒྲ་དབྱངས་སྒོགས། །སྙན་པའི་ཆར་བ་ཕྱོགས་བཅུར་འབབ། །རྗེ་གཡུ་འབྲུག་ལྟ་བུའི་རྣལ་འབྱོར་པ། །ཁྱེད་ཀྱི་མཁྱེན་རབ་སྡེ་མིག་གིས། །གསུང་རབ་རིན་ཆེན་མཛོད་ཀྱི་སྒོ། །ཕྱེས་ནས་གང་འདོད་བྱིན་པའི་མོད། །རབ་དགའི་ས་ཐོབ་བཞིན་དུ་སྤྲོ། །བཀའ་དྲིན་ཆེའོ་ཆོས་ཀྱི་རྗེ། །དྲིན་ལན་བསྒྲུབ་པའི་མཆོད་པ་འབུལ། །ད་དུང་བྱང་ཆུབ་མ་ཐོབ་པར། །འབྲལ་མེད་རྗེས་སུ་བཟུང་དུ་གསོལ། །ཚེ(ཇོབོའི་གསུངས།)རབས་ཀུན་ཏུ་དལ་འབྱོར་རྟེན། །ཕུན་སུམ་ཚོགས་པ་ཡོད་གྱུར་ནས། །དཀོན་མཆོག་གསུམ་ལ་སྒོ་གསུམ་གྱིས། །ཕྱག་དང་མཆོད་པས་བཀུར་བར་ཤོག །215

སྟོབས་བཞི་ཚང་བའི་སྡིག་བཤགས་ཤིང་། །དགེ་བ་ཀུན་ལ་ཡི་་རང་ཤོག །ཆོས་ཀྱི་འཁོར་ལོ་བསྐོར་བྱེད་པའི། །བསྐུལ་མ་དྲག་ཏུ་ཐེབས་པར་ཤོག །མྱ་ངན་འདའ་སྟོན་གང་བཞེད་ལ། །མི་འདའ་གསོལ་བ་ཐེབས་པར་ཤོག །ཇི་ལྟར་བསྔོས་ཤིང་སྨོན་པ་རྣམས། །བསམ་པ་ཉིད་ནས་འགྲུབ་པར་ཤོག །ཅེས་པ་དང་། གཞན་ཡང་ཕྱག་དང་བཅས་བསྔོ་བ་དང་སྨོན་ལམ་དུ་མས་འཚམས་སྦྱོར་་་་་་་བྱས་སོ། །སྨྲས་པ། རྒྱལ་བའི་བསྟན་པ་འཛིན་སྐྱོང་སྤེལ་ལ་འགྲན་པའི་ཟླ་བྲལ་ཆོས་རྒྱལ་ངག་གི་དབང་པོ་དང་། །ཇི་ལྟའི་གནས་ལུགས་མངོན་དུ་གྱུར་པས་ཇི་སྙེད་ཆོས་ཀུན་མཁྱེན་པའི་འཇམ་དཔལ་རྡོ་རྗེ་དང་། །ཐོས་བསམ་རྒྱ་ཆེན་མཛད་པས་གསུང་རབ་མ་ལུས་གདམས་པར་ཤར་བའི་འཇམ་དབྱངས་རྒྱ་མཚོ་སོགས། །དགེ་བའི་བཤེས་གཉེན་བརྒྱ་ཕྲག་ཙམ་གྱི་ཞལ་མཐོང་གསུང་དབྱངས་ཐོས་པའི་སྐལ་བ་བྱུང་བ་བཟང་། །བླ་མ་རྣམས་ཀྱི་ཞལ་གྱི་བུམ་བཟང་ལས་ཐོན་གདམས་ངག་བདུད་རྩི་རྣམས། །དད་གུས་གསེར་གྱི་སྣོད་དུ་བླངས་ནས་རྣམ་དཔྱོད་ལྗགས་ཀྱིས་ངོམས་མེད་མྱང་། །རྒྱལ་བའི་གསུང་རབ་མདོ་རྒྱུད་མན་ངག་གཏེར་མཛོད་མང་པོའི་སྒོ་ཕྱེས་ནས། །གདམས་ངག་རིན་ཆེན་ཉེར་མཁོ་མང་པོ་རང་རྒྱུད་ཨི་ཕྲག་གཡོན་པར་བཅུག །ངོ་མཚར་ཟབ་རྒྱས་216

གདམས་པས་ཕྱུག་པའི་མོད། །མི་མེད་དབེན་པའི་རི་ཁྲོད་དགའ་ཚལ་བསྙེགས། །རྩེ་གཅིག་བསྒོམས་པས་བླ་མའི་བྱིན་རླབས་ཀྱིས། །བྱང་ཆུབ་སེམས་སོགས་སྔར་མེད་ཉམས་རྟོགས་ཤར། །ཚོགས་གཉིས་ཤིང་དང་པགས་པ་སྨོན་ལམ་དག་པས་འཚམས་་་་་སྦྱོར་ལས་བྱུཇེ་བའི། །སྒྱུ་ལུས་ཕྱི་ལྡིར་སེམས་ཉིད་ནང་སྟོང་ཚོགས་དྲུག་རང་གྲོལ་རྔ་བོ་ཆེ། །བུ་སློབ་རྣམས་ཀྱིས་བསྐུལ་ཚིག་འཇམ་མཉེན་དབྱུག་གུས་དལ་བུས་བརྡུངས་པའི་མོད། །ཟབ་རྒྱས་ཆོས་ཀྱི་སྒྲ་དབྱངས་སྙན་པོ་འགག་མེད་ལྷང་ལྷང་བྱུང་འདི་མཚར། །བདག་སེམས་གསལ་སྟོང་ཀུན་དགའ་ར་བ་ན། །ལེགས་བཤད་ཟབ་མོའི་གླགས་བམ་ཅིར་ཡང་སྣང་། །ནང་ནས་འཇམ་དབྱངས་སྤྲུལ་བའི་གླེགས་བམ་འདི། །སྐལ་བཟང་རྣམས་ལ་སྟེར་བས་དགའ་སྟོན་མཛོད། །མངོན་མཐོ་ངེས་ལེགས་བདེ་སྐྱེད་གཞོན་ནུ་ཀུན། །ཐོས་བསམ་བསྒོམ་པའི་ཟུར་མིག་གཅིག་གིས་ཀྱང་། །དབང་མེད་འགུགས་པའི་གདམས་ངག་ལུས་ཕྲ་མ། །འདི་ཉིད་ཆོས་མཛད་ཀུན་གྱིས་བསྟེན་པར་འོས། །ཟབ་རྒྱས་གདམས་པ་དཔག་བསམ་ལྗོན་པའི་འབྲས། །གདུལ་བྱའི་རྒྱུད་ཀྱི་ས་གཞི་གར་བཏབ་ཀྱང་། །ཀུན་མཁྱེན་དཔག་བསམ་ལྗོན་པ་མྱུར་འཁྲུངས་ནས། །དོན་གཉིས་ལྷུན་འགྲུབ་འབྲས་བུར་ལོངས་སྤྱོད་ཤོག །ཅེས་འཇམ་དབྱངས་སྤྲུལ་བའི་གླེགས་བམ་ཞེས་བྱ་བ་འདི་ཉིད་217

ཀྱི་ཚིག་དོན་ཕལ་ཆེ་བ། མཁྱེན་རབ་འཇམ་དབྱངས་མི་ཡི་གར་གྱིས་རྣམ་རོལ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་མཛད་པའི་ལེགས་བཤད་ཟླ་མེད། འཇམ་དབྱངས་གཡོན་གྱི་པདྨའི་སྟེང་གི་གླེགས་བམ་མི་ཡུལ་དུ་འཕོས་འདྲའི་ངོ་མཚར་་་་་་་རྨད་བྱུང་བྱང་ཆུབ་ལམ་རིམ་ཆེན་མོའི་ནང་ལྟར། བྱ་བཏང་ཚོགས་དྲུག་རང་གྲོལ་གྱིས་སྐལ་ལྡན་གྱི་བུ་སློབ་ཡོངས་ལ་ཕན་་་་་་ཕྱིར། ཡི་དམ་འཁོར་ལོ་སྡོམ་པའི་ཕོ་བྲང་། དགྲ་བཅོམ་སྟོང་དང་ལྔ་བརྒྱའི་བཞུགས་གནས། གནས་གསུམ་དཔའ་བོ་མཁའ་འགྲོའི་འདུ་ས་གནས་ཆེན་གངས་དཀར་གྱི་རྒྱལ་པོ་ཏི་སེའི་ཤར་ཕྱོགས་ཛུ་འཕྲུལ་ཕུག་ཏུ་སྦྱར་བའོ། །སྨྲས་པ། མདོ་རྒྱུད་བསྟན་བཅོས་བླ་མའི་མན་ངག་གི །སྙིང་པོ་འཇམ་དབྱངས་སྤྲུལ་བའི་གླེགས་བམ་འདི། །པར་དུ་བསྒྲུབ་མཁན་སློབ་མ་ཡོན་བདག་རྣམས། །གནས་སྐབས་བདེ་ཞིང་མཐར་ཐུག་སངས་རྒྱས་ཤོག །གངས་ཅན་ལྗོངས་འདིར་ནད་ཡམས་འཁྲུགས་པ་སོགས། །བཀྲ་མི་ཤིས་པའི་མིང་ཡང་མི་གྲགས་ཤིང་། །ཟས་ནོར་གཡང་འཁྱིལ་ལོ་ལེགས་འབྲུ་ནོར་འཕེལ། །བཀྲ་ཤིས་ཆེན་པོས་ཕྱོགས་ཀུན་ཁྱབ་གྱུར་ཅིག །ཅེས་སྒོན་ཚིག་ཉུང་འདུས་འདི་ཡང་ཞབས་དཀར་པས་སྦྱར་བའོ། །སརྦ་མངྒ་ལྂ།། །།218

༄༅ ། །བཀའ་གདམས་སྤྲུལ་བའི་གླེགས་བམ་བཞུགས་སོ།།༄༅། །ན་མོ་གུ་རུ་མཉྫུ་གྷོ་ཥ་ཡ། རབ་འབྱམས་ཞིང་ཀུན་འོད་ཀྱིས་འགེངས་བཞིན་དུ། །ངོ་མཚར་ཟབ་རྒྱའི་ཆོས་ཀྱི་འཁོར་ལོ་བསྐོར། །འགྲོ་ཀུན་མངོན་མཐོ་ངེས་ལེགས་གོ་འཕང་ལ །འགོད་མཛད་སངས་རྒྱས་ཞབས་རྡུལ་སྤྱི་བོར་ལེན། །མཉམ་མེད་བུ་རམ་ཤིང་བའི་ལུང་རྟོགས་ཀྱི། །བསྟན་པ་རིན་ཆེན་འཛིན་སྐྱོང་སྤེལ་བ་ལ། །འགྲན་གྱི་དོ་མེད་ཉི་ཟླ་ལྟར་གྲགས་པའི། །བྱམས་མགོན་འཇམ་པའི་དབྱངས་ལ་གུས་ཕྱག་འཚལ། །འཛམ་གླིང་མཁས་གྲུབ་བྱེ་བའི་གཙུག་གི་རྒྱན། །རྒྱལ་བས་ལུང་བསྟན་ཀླུ་སྒྲུབ་ཐོགས་མེད་ཅེས། །སྙན་གྲགས་སྲིད་པའི་ར་བ་ལས་བརྒལ་ཏེ། །ནམ་མཁའི་ཕ་མཐར་སོན་པ་གང་དེ་མཆོད། །ཆོས་ཕུང་བརྒྱད་ཁྲི་བཞི་སྟོང་སྙིང་པོ་ཀུན་། །སྐྱེས་བུ་གསུམ་གྱི་ལམ་གྱི་རིམ་པར་བསྡུས། །འདོམས་མཛད་ཇོ་བོ་ཆེན་པོའི་བཀའ་དྲིན་དེ། །བསམ་གྱིན་ལག་པད་ཆོས་འཁོར་ངོས་སུ་ཟུམ། །ཕན་བདེའི་འབྱུང་གནས་ཐུབ་བསྟན་རིན་ཆེན་རྣམས། །སླར་ཡང་ལམ་རིམ་ཆེ་ཆུང་མཛོད་ཁང་དུ། །བྱུར་བུར་སྤུངས་མཁས་རྒྱལ་བ་ཙོང་ཁ་པའི།།སྐུ་219

དྲིན་བསམ་གྱིན་བསྟོད་བསྔགས་མེ་ཏོག་འཐོར། །མ་ནོར་ལམ་རིམ་སྟོན་པའི་དགེ་བའི་བཤེས། །རང་གི་ངོས་ནས་སངས་རྒྱས་ལས་ཀྱང་ལྷག །ཟླ་མེད་བླ་མ་མཆོག་གི་བཀའ་དྲིན་རྣམས། །བསམ་གྱིན་རྟག་ཏུ་མཉེས་པའི་མཆོད་སྤྲིན་སྤྲོ། །དེང་དུས་ཐུབ་བསྟན་ཉི་མ་བོད་ལ་ཤར། །སྐུ་གསུང་ཐུགས་རྟེན་སྐར་ཚོགས་ལས་ཀྱང་བཀྲ། །བསྟན་འཛིན་སྐྱེས་བུ་རི་དང་བྲག་པས་མང་། །དེ་དག་ཀུན་ལའང་ཡིད་ཀྱིས་གུས་པས་འདུད། །རབ་འབྱམས་གསུང་རབ་དགོངས་འགྲེལ་བལྟ་བའི་མིག །མ་རིག་མུན་པ་སེལ་བའི་སྒྲོན་མེ་མཆོག །གང་འདོད་རེ་སྐོང་ཡིད་བཞིན་ནོར་འདྲ་བ། །སྐྱེས་བུ་གསུམ་གྱི་ལམ་ལས་གཞན་ན་གང་། །ཐོས་ན་ཡིད་འཕྲོག་བསམ་ན་རྒྱུད་ལ་ཕན། །གཅིག་ཤེས་ཀུན་གྲོལ་གནད་ཀྱི་གདམས་པ་འདི། །ཉམས་སུ་ལེན་པ་ཕར་ཞོག་ལན་གཅིག་ཙམ། །ཐོས་པ་བསྐལ་བརྒྱར་བསོད་ནམས་བསགས་པའི་འབྲས། །དེ་ཕྱིར་ཀུན་གྱིས་ཡང་ཡང་ཐོས་དཀའ་བའི། །བྱང་ཆུབ་ལམ་རིམ་ཆོས་ཀྱི་རྔ་བོ་ཆེ། །སྐལ་བཟང་གདུལ་བྱའི་དབུས་སུ་ཅིས་མི་བརྡུང་། །གཏམ་རྒྱུད་དབྱུག་གུས་དལ་བུས་བརྡུངས་ལ་ཉོན། །དེ་ཡང་འགྲོ་བ་ཡོངས་ཀྱི་སྔོན་ནས་མ་འདྲིས་པའི་མཛའ་བཤེས་་་་་་་ཆེན་པོ་མཉམ་མེད་ཟས་གཙང་གི་སྲས་པོ་དེ་ཉིད་ཀྱི་རྣམ་པར་་་་་ཐར་པ་དང་། གསུང་རབ་བཞིན་བྱས་ན་མངོན་མཐོ་ངེས་ལེགས་220

ཀྱི་བདེ་བ་གང་འདོད་པ་རྣམས་ལག་པས་བཟོས་པ་འདྲ་བ་ཞིག་འོང་བར་དགོངས་ནས། གདམས་པའི་མཛོད་འཛིན་ཇོ་བོ་རྗེས་རྒྱལ་བའི་གསུང་རབ་ཀུན་གྱི་བརྗོད་བྱའི་དོན་མཐའ་དག་བསྡུས་ནས་བྱང་ཆུབ་ལམ་གྱི་སྒྲོན་མ་མཛད་ལ། དེ་ཉིད་ཀུན་མཁྱེན་ཙོང་ཁ་པ་ཆེན་པོས་ལུང་རིགས་ཀྱི་ལམ་ནས་སླར་གསལ་བར་མཛད་པའི་བྱང་ཆུབ་ལམ་རིམ་ཆེན་མོ་ནི་གང་བཤད་པར་བྱ་བའི་ཆོས་སོ། །དེ་ཇི་ལྟར་འཆད་ན། འདིར་ལམ་རིམ་གྱི་དགོངས་དོན་རགས་རིམ་ཙམ་ཞིག་བློ་དམན་བདག་འདྲའི་ཉན་ན་ཚིག་དོན་གོ་སླ་ཞིང་། བསམ་ན་རྒྱུད་ལ་སྐྱེ་སླ་བའི་ཕྱིར་བཀའ་གདམས་གོང་མའི་གསུང་སྒྲོས་གཏམ་རྒྱུད་དང་སྦྱར་ནས་ཅུང་ཟད་ཙམ་་་་ཞིག་བཤད་པར་བྱ་སྟེ། དེ་ཡང་བཀའ་གདམས་བསྟན་པའི་སྲོག་ཤིང་མཁས་བཙུན་བཟང་གསུམ་འཛོམ་པའི་དགེ་བའི་བཤེས་་་་་་གཉེན་ཆེན་པོ་པོ་ཏོ་བའི་གསུང་སྒོས་སྔར་མེད་ལེགས་བཤད་་་་་་་དཔེ་ཡི་ལམ་རིམ་རིན་ཆེན་སྤུངས་པ་ལས། འོ་སྐོལ་གྱེ་སྟོན་པ་ཡང་དག་པར་རྫོགས་པའི་སངས་རྒྱས་རྣམ་པ་ཐམས་ཅད་མཁྱེན་པ། གདུལ་བྱ་འདུལ་བའི་ཐབས་ལ་མཁས་པ། སེམས་ཅན་ཐམས་་ཅད་ཀྱི་སྐྱབས་དང་མགོན་དུ་གྱུར་པ་དེས། དང་པོ་བྱང་ཆུབ་མཆོག་ཏུ་ཐུགས་བསྐྱེད། བར་དུ་བསྐལ་པ་གྲངས་མེད་གསུམ་དུ་ཚོགས་བསགས། མཐའ་མར་རྡོ་རྗེ་གདན་དུ་སྲོད་ལ་བདུད་ཀྱི་སྡེ་221

རྣམས་ཕམ་པར་མཛད་ནས། དགུང་ལ་མཉམ་པར་བཞག ཐོ་རངས་མངོན་པར་རྫོགས་པར་སངས་རྒྱས་ཏེ། བཀའ་ཆོས་ཀྱི་འཁོར་ལོ་རིམ་པ་གསུམ་གྱི་ཚུལ་དུ་བསྐོར་ནས། སེམས་ཅན་གྱི་དོན་མཛད། དེ་ཡང་འོ་སྐོལ་སེམས་ཅན་གྱི་རྒྱུད་ལ་ཉོན་མོངས་པ་བརྒྱད་ཁྲི་བཞི་སྟོང་དང་བཅས་པར་གཟིགས་ནས། ་དེའི་གཉེན་པོར་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་བཀའ་བསྩལ་ནས། ་རིགས་ཅན་བྱང་ཆུབ་གསུམ་ལ་བཀོད། རིགས་མེད་ལྷ་དང་མི་ལ་བཀོད་དེ། སེམས་ཅན་རྣམས་གྲོལ་ཞིང་ཐར་པའི་ལམ་ལ་བཀོད་པ་ཡིན་གསུངས། དེ་ནས་སངས་རྒྱས་སྐུ་མྱ་ངན་ལས་འདས་ནས།སློབ་དབོན་ཀླུ་སྒྲུབ་དང་ཐོགས་མེད་སྐུ་མཆེད་ལ་སོགས་པ་་་་་་་་་་སངས་རྒྱས་ཀྱིས་ལུང་བསྟན་པའི་གང་ཟག་ཁ་ཡར་བྱོན། གཞན་ཡང་མཁས་པ་པཎྜི་ཏ་དང་། གྲུབ་པ་ཐོབ་པའི་རྣལ་འབྱོར་པ་མང་དུ་བྱོན་ནས། འཛམ་བུའི་གླིང་འདིར་སངས་རྒྱས་ཀྱི་བསྟན་པ་དར་ཞིང་རྒྱས་པར་མཛད་པ་ཡིན་གསུངས། དེ་ལྟར་སློབ་དཔོན་ཀླུ་སྒྲུབ་དང་ཐོགས་མེད་ལ་སོགས་པ་ནས་བརྒྱུད་པ་བར་མ་ཆད་པས། སངས་རྒྱས་ཀྱི་བསྟན་པ་བཤད་རྒྱུད་དང་། སྒྲུབ་རྒྱུད་ཀྱི་གདམས་པ་བུམ་པ་གང་བྱོ་ལྟ་བུ་ཇོ་བོ་རྗེ་ལྷ་གཅིག་ལ་་་་་་མངའ་བ་ལགས་པར་གདའ། དེ་ཡང་ཇོ་བོ་རྗེ་ལྷ་གཅིག་སངས་རྒྱས་བསྟན་པའི་མངའ་བདག་རིག་པའི་གནས་ལྔ་ལ་མཁས་པ།222

ཡོངས་སུ་རྫོགས་པའི་པཎྜི་ཏ། མངོན་པར་ཤེས་པ་ལྔ་དང་ལྡན་པ། ཡི་དམ་གྱི་ལྷ་ཐམས་ཅད་ཀྱི་ཞལ་གཟིགས་པ། བླ་མ་བརྒྱུད་པའི་གདམས་ངག་ཐུན་མོང་མ་ཡིན་པ་མངའ་བ། བྱམས་པ་དང་སྙིང་རྗེ་བྱང་ཆུབ་ཀྱི་ཐུགས་ཀྱིས། གཞན་དོན་གཙོ་བོར་མཛད་པའི་ཡང་དག་པའི་དགེ་བའི་བཤེས་གཉེན་སངས་རྒྱས་གཉིས་པ་ལྟ་བུ་དེས། འོ་སྐོལ་བྱང་ཕྱོགས་བོད་ཀྱི་རྒྱལ་ཁམས་མུན་པའི་སྨག་རུམ་དང་འདྲ་བ་འདིར། ཐུགས་རྗེའི་སྤྱན་གྱིས་གཟིགས་ནས།སངས་རྒྱས་ཀྱི་བསྟན་པ་ཉམས་དམའ་བའི་དུས་སུ་བྱོན། ཆོས་མང་པོ་གསུངས་ནས། བོད་དུ་སངས་རྒྱས་ཀྱི་བསྟན་པ་ཉི་མ་ཤར་བ་འདྲ་བར་མཛད། བོད་ཐམས་ཅན་དཀར་ལམ་གྱིས་བཏང་སྟེ།འགྲོ་བ་མང་པོ་གྲོལ་ཞིང་ཐར་པའི་ལམ་ལ་བཀོད་པ་ལགས་་་་་་་་་གསུངས། ཡང་པོ་ཏོ་བའི་གསུང་སྒྲོས་དོན་གྱི་ལམ་རིམ་བེའུ་བུམ་སྔོན་པོ་ལས། སྤྱིར་ཇོ་བོ་རྗེ་ལྷ་གཅིག་གིས་སངས་རྒྱས་ཀྱི་བསྟན་པ་ལེགས་པར་གཏན་ལ་ཕབ་པ་ནི་བྱང་ཆུབ་ལམ་གྱི་སྒྲོན་མ་་་་་་་་ལགས། དེའི་དོན་གདམས་ངག་ཏུ་གསུངས་པ་དགེ་བཤེས་པ་རྣམས་ལ་གསུང་སྒྲོས་མི་འདྲ་བ་མང་དུ་ཡོད་ཀྱང་། དོན་ལ་ཁྱད་པར་མེད་པས་ཕན་ཚུན་སྤོང་ལེན་བྱ་མི་དགོས་གསུངས། བཀའ་གདམས་དགེ་བའི་བཤེས་གཉེན་རིན་པོ་ཆེ་སྣེའུ་ཟུར་པའི་ཞལ་་་་ནས། རོང་དུ་སྔགས་པ་ཚན་གཅིག་ཆང་ཕུད་གཏོར་བ་མ་ཕྲེལ་བ་223

ལ། སྔགས་པ་ལྷ་མོ་འབར་བྱ་བའི་ཆང་ཕུད་གཏོར་ནས། དཀོན་མཆོག་གསུམ་པོ་བཞེས། ཆོས་སྐྱོང་སྲུང་མ་བཞེས། དུས་གསུམ་ཕ་མ་བཞེས། འགྲོ་དྲུག་སེམས་ཅན་བཞེས། ད་ལུས་རྒྱུ་ཅང་གདའ་འམ་ཟེར། དེ་བཞིན་དུ་དཔལ་ལྡན་ཨ་ཏི་ཤའི་བྱང་ཆུབ་ལམ་གྱི་རིམ་པ་འདི་ལ་རྒྱུད་སྡེ་བཞི་དང་། སྡེ་སྣོད་གསུམ་གྱི་དོན་གང་ཡང་མ་འདུས་པ་མེད། དེ་ལྟར་ན་ཇོ་བོའི་མན་ངག་འདི་སྦྱར་ལེགས་པ་ལགས་པས། འདི་ལ་བག་རེ་གསོལ་བར་ཞུ། གསོལ་གྱི་རྟིང་ལ་མི་སྐྱུགས་པར་ཞུ། སྐྱུག་སྐྱུག་འདྲ་ན་མཆིལ་མ་དང་ཕུས་གདབ། རྡོ་བྲང་ལ་བརླན། སྐྲ་ཐོན་པ་ཚུན་ཆད་བྱེད་པར་ཞུ། དེ་ནས་ད་ལྟ་ཁ་ན་མི་གསོལ་ན་ཡང་། ཕྱིས་གསོལ་བའི་ཆེད་དུ་ཨ་ཕྲག་གཡོན་ཁོ་ནར་འཇུག་པར་ཞུ། བྲུལ་དོགས་ན་ཕུགས་སུ་ཡང་འབུལ་བར་ཞུ་གསུངས། ཡང་ཨ་ཏི་ཤའི་ཆོས་འདི་ལྟ་བུ་སྔར་ཡང་མ་བྱུང་། ད་ཡང་ཡོང་སྟེ་མི་ཡོང་གསུངས། དགེ་བའི་བཤེས་གཉེན་ཤ་བོ་པའི་ཞལ་ནས། སྐྱེས་བུ་རབ་འབྲིང་ཐ་གསུམ་ལ་བློ་སྦྱོང་བ་འདི་སྡོམ་པ་འབོག་བདོ་བ་ཡང་ཡིན། སློབ་གཉེར་བྱེད་བདོ་བ་ཡང་ཡིན། འདིར་བློ་འབྱོངས་ན་ནོར་འཚོལ་བའི་བློ་མི་སྐྱེ་བས་མི་ཐམས་ཅད་དད་ཡོང་བས་ཚོགས་བསོག་བདོ་བ་ཡང་་་་་་་ཡིན། མཐུན་འཇུག་བྱེད་བདོ་བ་ཡང་ཡིན་གསུངས། དེས་ན་ཆོས་ཕུང་བརྒྱད་ཁྲི་བཞི་སྟོང་གི་ཉིང་ཁུ། བསྟན་པ་ཐམས་ཅད་འགལ་224

མེད་དུ་རྟོགས་པའི་ཆེ་བ། གསུང་རབ་མ་ལུས་གདམས་པར་འཆར་བའི་ཆེ་བ། རྒྱལ་བའི་དགོངས་པ་བདེ་བླག་ཏུ་རྙེད་པའི་ཆེ་བ། ཉེས་སྤྱོད་ཆེན་པོ་རང་འགགས་སུ་འགྲོ་བའི་ཆེ་བ་བཞི་དང་ལྡན་པའི་བྱང་ཆུབ་ལམ་གྱི་རིམ་པ་འདི་ཉིད་ཉམས་སུ་ལེན་པ་ལྟ་ཅི་སྨོས། ལན་གཅིག་ཐོས་པ་ཡང་སྐལ་བ་བཟང་སྟེ། སྔོན་དགེ་སློང་ཨུ་པ་ཀུ་ཏེ་བྱ་བས་ཆོས་འཆད་པའི་སྒྲ་ཁྱི་མོ་གཅིག་གི་རྣ་་་་་་བས་ཐོས་པས། ཁྱི་མོ་སྒྲིབ་པ་བསྲབས་ནས་ཁྱི་མོ་དེ་ཚེའི་དུས་བྱས་ནས་གཞན་འཕྲུལ་དབང་བྱེད་ཀྱི་ལྷར་སྐྱེས། ཡང་སྔོན་དགེ་སློང་གཅིག་གི་བྲང་ཁང་གི་གདུང་རྩ་ན་བྱ་ཐི་བ་གཅིག་ཉལ་ཞིང་ཡོད་པས། དགེ་སློང་དེ་ཐོ་རངས་འཕགས་པ་སྡུད་པ་ཞལ་འདོན་མཛད་པའི་སྒྲ་དེ་ཡང་ཡང་ཐོས་པས། བྱ་ཐི་བ་དེའི་སྒྲིབ་པ་བསྲབས་ནས། བྱ་དེ་ཤི་མ་ཐག་མི་ལུས་ཐོབ་སྟེ། དཀོན་མཆོག་གསུམ་ལ་དད་པ་ཞིག་བྱུང་ནས། རབ་ཏུ་བྱུང་བས་འཕགས་པ་སྡུད་པ་རྣ་བར་ཐོས་པ་ཙམ་གྱིས་སློབ་མ་དགོས་པར་ཤེས་པ་ཞིག་བྱུང་སྐད། སྔོན་སངས་རྒྱས་ཀྱིས་མཉན་ཡོད་ན་ཆོས་གསུངས་པའི་རྩ་བ་ན་སྦལ་བ་གཅིག་ཡོད་པའི་རྣ་བར་ཆོས་ཀྱི་སྒྲ་ཐོས་པ་ལ། དུས་གཅིག་གི་ཚེ། གནག་རྫི་དགའ་བོ་བྱ་བ་འོངས་ནས་ཁོས་མ་མཐོང་བར་སྦལ་བའི་སྟེང་དུ་འཁར་བ་ཨོཾ་ཚུགས་བྱས་ནས་་་་་་ཉན་པས། སྦལ་བ་བརྫིས་ནས་ཤི་བའི་སྔར་ཆོས་ཐོས་པ་དང་།225

དེའི་ཚེ་ཆོས་ཀྱི་སྒྲ་རྣ་བར་ལྷང་ལྷང་ཡོད་པའི་འཕྲོ་ལ་ཤི་བའི་་་་་་་སྟབས་ཀྱིས་སྦལ་བ་དེ་ཚེ་འཕོས་མ་ཐག་ཏུ་སུམ་ཅུ་རྩ་གསུམ་གྱི་་་་ལྷར་སྐྱེས། དེར་སྐྱེ་བ་དང་གནས་གསུམ་ལ་རྟོག་པ་འབྱུང་སྟེ།གང་ནས་སྐྱེས་པ་དང་། གང་དུ་སྐྱེ་བ་དང་། ལས་གང་གིས་སྐྱེས་པ་གསུམ་ལ་བརྟགས་པས། སྔར་སྦལ་བ་ཞིག་ཏུ་སྐྱེས་པ་ལ། ཆོས་ཀྱི་སྒྲ་རྣ་བར་ཐོས་པ་ཙམ་གྱིས་ལྷར་སྐྱེས་པར་རྟོགས་ནས། སངས་རྒྱས་ཀྱི་བཀའ་དྲིན་རྗེས་སུ་དྲན་ཏེ། ལྷའི་མེ་ཏོག་མང་པོ་ཁྱེར།ལྷའི་བུ་མང་པོ་དང་བཅས་མཉན་ཡོད་དུ་སངས་རྒྱས་མཆོད་དུ་འོང་བས། སངས་རྒྱས་ཀྱིས་ཀྱང་། འདུས་བྱས་ཐམས་ཅད་མི་རྟག་པ། ཟག་པ་དང་བཅས་པ་ཐམས་ཅད་སྡུག་བསྔལ་བ། ཆོས་ཐམས་ཅད་ནི་བདག་མེད་པ། མྱ་ངན་ལས་འདས་པ་ཐམས་ཅད་ནི་ཞི་བའོ། །ཞེས་གསུངས་པས། ལྷའི་བུ་དེས་བདེན་པར་མཐོང་སྟེ། མཉན་ཡོད་འོད་ཀྱི་གང་བར་བྱས་ནས། སླར་སུམ་ཅུ་རྩ་གསུམ་གྱི་ལྷ་གནས་སུ་སོང་ངོ་། །དེས་ན་ཆོས་ལ་གོ་བ་ལྷང་ངེ་བ་ཞིག་མ་སྐྱེས་ཀྱང་ཆོས་ཀྱི་སྒྲ་ཐོས་པ་ཙམ་གྱིས་ཀྱང་། ཕྱི་མ་ལ་ཆོས་ཀྱི་བག་ཆགས་འཇོག་པས། ཆོས་ཉན་པའི་ཀུན་སློང་ཀུན་སྤྱོད་བཟང་པོའི་སྒོ་ནས་གསན་འཚལ།།དེ་ཡང་སློབ་མ་ཆོས་ཀྱི་སྣོད་ལྡན་ལ་འདི་ལྟ་བུའི་ཆོས་ལན་རེ་ཙམ་འཆད་པ་པོ་ཡང་སྐལ་བ་ཆེས་ཤིན་ཏུ་བཟང་སྟེ། སྔོན་སངས་226

རྒྱས་བཅོམ་ལྡན་འདས་ཀྱི་སློབ་པ་ལམ་གྱི་དུས་སྐབས། ཐབས་མཁས་བསྡུ་བཞིའི་སྒོ་ནས་ཆོས་བསྟན་ཏེ་གདུལ་བྱ་མང་པོའི་་་་་་་རྒྱུད་སྨིན་ཅིང་གྲོལ་བར་མཛད་པས་མཐར་སངས་རྒྱས་པ་ཡིན།དེ་བཞིན་དུ་བླ་མས་རྭཀྱང་གདུལ་བྱ་ཉམ་ཐག་ལ་ཟས་སྐོམ་སོགས་སྦྱིན་ནས་ཚིམ་པར་བྱས། དེ་ནས་དམ་པའི་ཆོས་ཀྱི་སྙན་པ་སྨྲ། དེ་ལྟར་དུ་སྤྱོད་དུ་བཅུག དེ་ནས་རང་ཡང་དེ་དང་མཐུན་པར་བྱས། སློབ་མའི་རྒྱུད་སྨིན་ཞིང་གྲོལ་བར་བྱས་ན་སློབ་མ་ལ་ཆོས་བཤད་པ་ཁོ་ན་ལ་བརྟེན་ནས་ཀྱང་མྱུར་དུ་སངས་རྒྱ་བར་འགྱུར་ཏེ། སྔོན་དགེ་སློང་ལྷ་ཆེན་པོ་ཞེས་བྱ་བས་ཕ་མ་བསད། སློབ་དཔོན་བཀྲོངས་ནས་མཁན་སློབ་མེད་པའི་དགེ་སློང་བྱས། ཆོས་པ་ལྟར་བརྫུས་ནས་ཡུལ་གཞན་དུ་འཁྱམས་ནས། ཁོ་བོ་དགྲ་བཅོམ་པ་ཞིག་ཡིན་ཞེས་གཞན་ལ་ཆོས་བསྟན་པས། སློབ་མ་དགྲ་བཅོམ་པ་མང་པོ་བྱུང་། ཕྱིས་ཁོ་ཤི་ནས་དམྱལ་བར་སྐྱེས་པ་སློབ་མ་དགྲ་བཅོམ་པ་རྣམས་ཀྱིས་མཐོང་ནས་ཡར་བཏོན་པ་བྱུང་། དེ་བཞིན་དུ་ཆོས་སྟོན་ཤེས་ན་གཞན་དད་ཅན་ལ་བསྟན་ན་སློབ་མ་བཟང་པོ་བྱུང་ཚེ་བླ་མ་ལ་ཡང་ཕན་པ་འབྱུང་། སྔོན་རྗེ་བཙུན་མི་ལས། ཆུ་བར་དུ་སྔར་གྱི་གྲྭ་བུ་སློབ་གཞན་སྐལ་ལྡན་མཇལ་མི་མང་པོ་ལ། དྲང་དོན་ལས་རྒྱུ་འབྲས་ཀྱི་རྣམ་བཞག ངེས་དོན་སྙིང་པོ་དོན་གྱི་ངོ་སྤྲོད་རྣམས་ཉི་མ་མང་པོའི་བར་དུ་གསུངས་་་་་227

དུས། སྐལ་ལྡན་གྱི་བུ་སློབ་འགས་ནམ་མཁའ་ལྷའི་ཆོས་ཉན་གྱི་གང་བ་མངོན་སུམ་དུ་མཐོང་། འགའ་ཞིག་ལ་ལྷ་མིའི་ཆོས་ཉན་གྱིས་ས་དང་བར་སྣང་ཀུན་གང་འདུག་སྙམ་པའི་ཉམས་དགའ་་་་ཡལ་ལེ་བ་བྱུང་། ཀུན་གྱི་ཐུན་མོང་གི་མཐོང་སྣང་དུ། ནམ་མཁའ་གཡའ་དག་པ་ལ་འཇའ་འོད་ཀྱི་གུར་དང་། ཁ་དོག་སྣ་ལྔའི་སྤྲིན་གྱི་གདུགས་རྒྱལ་མཚན་སོགས་མཆོད་རྫས་དཔག་མེད་ཀྱི་གང་བ་དང་། མེ་ཏོག་ཁ་དོག་སྣ་ལྔའི་ཆར་འབབ་པ་དང་། ཡིད་འཕྲོག་པའི་རོལ་མོའི་སྒྲ་མང་པོ་ཐོས་པ་དང་། སྔར་ཚོར་མ་མྱོང་བའི་དྲི་ཞིམ་པོ་ཚོར་བ་བྱུང་། ཡང་སྔོན་འབྲོམ་སྟོན་རྒྱལ་བའི་འབྱུང་གནས་ཀྱི་སྐལ་བཟང་གི་གདུལ་བྱ་མང་པོ་ལ་ཉིན་གཅིག་བཀའ་ཆོས་གནང་བའི་དུས་སུ། ནམ་མཁའ་སྟོང་པ་ནས་མེ་ཏོག་གི་ཆར་འབབ་པ་དང་། འཇའ་འོད་ཀྱི་གུར་ཕུང་པ་ཀུན་གྱིས་མཐོང་།ནམ་མཁའ་ལྷའི་ཆོས་ཉན་གྱི་གང་བའི་ནང་ནས་ལྷའི་བུ་གཞོན་ནུ་མང་པོ་བྱུང་ནས་འབྲོམ་གྱི་དབུ་དང་སྙན་སོགས་ལ་མེ་ཏོག་གི་རྒྱན་འདོགས་པ་ཇོ་བོ་ཆེན་པོས་གཟིགས་པ་བྱུང་། སྔོན་འགྲོ་མགོན་གཡུ་ཐོག་པས་སློབ་མ་ལ་ཆོས་འཆད་པའི་སྐབས་ཤིག་ཏུ།ལྷ་མང་པོ་ཆོས་ཉན་དུ་བྱུང་བ་ཀུན་གྱིས་མ་མཐོང་ཀྱང་། ཨ་རུ་ར་རློན་པའི་ཆར་ཕབ་པས། ཁོང་གི་སྐུ་པང་དུ་ཨ་རུ་ར་རྣམ་རྒྱལ་ཞིག་བྱུང་། ཀུན་གྱིས་ཅི་འདོད་ལེན་རྒྱུ་བྱུང་ནས་ངོ་མཚར་བ་228

བྱུང་། སྔོན་རྒྱ་གར་ན་དགེ་སློང་བྱམས་སྙིང་རྗེ་དང་ལྡན་པ་ཞིག་ཐེག་པ་ཆེན་པོའི་མདོ་འདོན་པ་ལ། ནམ་མཁའི་ལྷ་མང་བོས་ཉན་པ་བྱུང་། དེ་བཞིན་དུ་ཟང་ཟིང་གི་ནོར་འབུལ་བ་ལ་མི་ལྟ་བར་སེམས་བསྐྱེད་བཟང་པོའི་སྒོ་ནས་འདི་ལྟ་བུའི་ཆོས་ཟབ་མོ་་་་་་་་་་བསྟན་ན་ནམ་མཁའི་ལྷ་ཡན་ཆད་ཀྱིས་གསན་ཞིང་རྟག་ཏུ་སྲུང་སྐྱོབ་བྱེད་པར་འགྱུར། དེས་ན་བླ་མས་ཀྱང་ཀུན་སློང་ཀུན་སྤྱོད་བཟང་པོས་ཆོས་འཆད་ཅིང་། མཇུག་ཏུ་དཔོན་སློབ་ཐུན་མོང་གིས་ཆོས་ལ་འཆད་ཉན་བྱས་པའི་དགེ་བ་རྣམས་གནས་སྐབས་་་་དང་མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་་་་་་་བསྔོ་བ་བྱས་ན། འཆད་ཉན་བྱས་པ་ཙམ་གྱིས་ཀྱང་དལ་འབྱོར་ཐོབ་པ་དོན་དང་ལྡན་པར་འགྱུར་རོ།།ད་ནི་ཉམས་སུ་བླང་བྱའི་གདམས་པ་དངོས་སྟོན་པ་ལ། སྦྱོར་དངོས་འཇུག་གསུམ་ཐུན་མཚམས་གྱི་རིམ་པ་རྣམས་ལས། དང་པོ་སྦྱོར་བ་ནི། སྔོན་བདག་ཅག་གི་སྟོན་པ་ཐབས་མཁས་ལ་ཐུགས་རྗེ་ཆེ་བ་དེ་ཉིད་ཀྱིས་རྗེས་འཇུག་འོ་སྐོལ་རྣམས་ལ། དཀོན་མཆོག་གསུམ་གྱི་ཆེ་བ་འབྱིན་པ་དང་། ལས་ཀྱི་སྒྲིབ་པ་སྦྱོང་བ་ལ་འདི་ལྟར་བྱ་དགོས་ཞེས་གོ་བ་བསྐྱེད་པའི་ཕྱིར། འགྲོ་ལ་ཆོས་འཁོར་བསྐོར་བའི་དུས་སོགས་ལ། ས་ཕྱོགས་དང་གནས་ཁང་རྣམས་བྱེ་དོར་མཛད་པ་དང་། གཅུང་དགའ་བོ་ཡང་རབ་ཏུ་བྱུང་ནས་229

གཙུག་ལག་ཁང་ལ་ཕྱག་བདར་བྱེད་དུ་བཅུག་པས། ཚར་མང་པོའི་བར་དུ་མཛད་པ་དང་། སྔོན་ལམ་ཕྲན་བྱ་བ་ཡང་རབ་ཏུ་བྱུང་ནས། ཁོའི་སྒྲིབ་པ་སྦྱོང་ཕྱིར། གཙུག་ལག་ཁང་གི་སྒོ་ར་ནས་དགེ་སློང་རྣམས་ཀྱི་མཆིལ་ལྷམ་ཕྱིར་བཅུག་པས། དེའི་བར་ལ་རྡུལ་ཕྱིས། དྲི་མ་དག་སློབ་ཏུ་བཅུག་པས། དབྱར་ཟླ་གསུམ་ལ་མ་ལོབས་པ་ལ། སྐབས་ཤིག་ཁོའི་སྒྲིབ་པ་དག་ནས་ཚིག་དོན་ལ་བརྟགས་པས། རྡུལ་ཞེས་པ་ཕྱི་རོལ་ས་རྡུལ་མ་ལགས་ནང་གི་འདོད་ཆགས་སོགས་ཉོན་མོངས་པ་ལ་ཟེར་སྙམ་ནས། དེ་དོན་བསྒོམས་པས་དགྲ་བཅོམ་པར་གྱུར། བཅོམ་ལྡན་འདས་ཀྱིས་དེའི་ཆེ་བ་འབྱིན་ཕྱིར་གསོ་སྦྱོང་གི་དགེ་སློང་མ་རྣམས་ལ་ཆོས་་་་་འཆད་དུ་བཅུག་པས། ལམ་ཕྲན་གྱིས་སྨྲས་པ། རྡུལ་འདི་ས་རྡུལ་མ་ཡིན་འདོད་ཆགས་རྡུལ། །མཁས་པ་གང་གིས་རྡུལ་འདི་རྣམ་སྤངས་པ། །དེ་ནི་སངས་རྒྱས་བསྟན་ལ་བག་ཡོད་འགྱུར། །ཞེས་སོགས་ཀྱི་ཆོས་བསྟན་ནས་མ་སྨིན་པ་མང་པོ་སྨིན་པར་བྱས། སྨིན་པ་རྣམས་གྲོལ་བར་བྱས་སོ། །དེས་ན་སྔོན་ན་ག་གེ་སར་གླིང་གི་རྣལ་འབྱོར་པ་མངོན་ཤེས་ལ་ཐོགས་པ་མེད་པ་གཅིག་ལ་ཇོ་བོ་་་་་དཔོན་སློབ་བལྟར་བྱོན་པས། སློབ་དཔོན་སངས་རྒྱས་ཡེ་ཤེས་ཞབས་ཀྱིས་མཛད་པའི་གཙུག་ལག་ཁང་ཞིག་གི་དྲུང་ན། ཤིང་ནེ་གྲོ་རྙ་ཞིག་ཡོད་པའི་རྩ་ན། ཕྱག་བདར་མཛད་ཀྱིན་འདུག་སྐད།230

དགེ་བཤེས་སྤྱན་སྔ་བའི་ཞལ་ནས། རྣལ་འབྱོར་པ་དང་ལྟ་་བ་རྟོགས་པ་ཡིན་པས་ཅི་ཡང་བྱ་མི་དགོས་ཟེར་བར་ཡོན་ཏན་་་་་་་་་ཐམས་ཅད་བསོད་ནམས་བསགས་པ་ལས་འབྱུང་བར་དགོངས་པས་ཕྱག་བདར་མཛད་པ་འདི་ཡང་གདམས་ངག་ཡིན་གསུངས་སྐད། སྔོན་རྗེ་བཙུན་མི་ལས་ཀྱང་། དྭགས་པོ་ལྷ་རྗེ་འབྱོན་ཁར་ཞལ་གདམས་གསུངས་པ་ལས། གཙང་སྒྲ་ཆེ་བར་བྱ། རྣམ་རྟོག་ཆུང་བར་བྱ་གསུངས། དེས་ན་འོ་སྐོལ་ལས་དང་པོ་པས་དམ་པ་གོང་མའི་རྣམ་ཐར་གསུངས་ལྟར། རི་ཁྲོད་དབེན་པ་སོགས་གང་དུ་སྡོད་སའི་གནས་ཁང་ལ་ཐོག་མར་བྱེ་དོར་ལེགས་པར་བྱ དྲི་བཟང་གི་ཆུས་ཆག་ཆག་གདབ། སྔོན་གྱི་ཇོ་བོ་ཡབ་སྲས་ཀྱི་རྗེས་འཇུག་བཀའ་གདམས་དགེ་བའི་བཤེས་གཉེན་རྣམས་ཀྱི་བསྟན་པའི་བདག་པོ་ཐུབ་དབང་གི་སྐུ་རེ་འབྲལ་སྤང་གི་ཚུལ་དུ་འཆང་ནས་གང་བཞུགས་སར་གོང་ནས་བཤམས་ཏེ་ཅི་འབྱོར་བའི་་་་་་་་མཆོད་པ་འབུལ་བའི་རྣམ་ཐར་ལྟར། ཐུབ་དབང་གི་སྐུ་རེ་རྒྱུན་ལྡན་དུ་འཆང་ཞིང་། རྟེན་དེས་གཙོ་མཛད་སྐུ་གསུང་ཐུགས་རྟེན་གང་ཡོད་རྣམས། གནས་ཁང་གཙང་མ་དེའི་གོང་གི་མཐོ་བའི་སར་ལེགས་པར་བཀྲམ་པར་བྱ། སྔོན་ཇོ་བོ་གཅིག་གིས་གཞིའི་ཀུན་དགའ་ར་བར་ཉ་མ་ཡོད་པའི་སྔོན་དུ་གདིང་བ་རྩིད་སྐུད་ཀྱི་ཆུམ་ཆུམ་བཙེམ་པས། ཉ་མ་རྣམས་ན་རེ། ཨ་ཙ་མ་སྐུད་པ་དེ་231

འདྲ་བས་ག་ན་མཆི་ཟེར་བ་ལ། དེས་ང་ལ་བལ་སྐུད་མེད་བྱས་པས། ད་བདག་གི་འབུལ་ལགས་ཟེར་ནས། སང་ནང་བར་བལ་དང་སྐུད་པ་མང་བོ་བྱུང་སྐད། དེ་བཞིན་དུ་འོ་སྐོལ་རྣམས་ཀྱིས་ཀྱང་རང་ལ་སྟེར་དུ་རེ་བའི་བློས་གཞན་གྱི་དྲུང་དུ། དེ་འདྲའི་གཏམ་དང་སྤྱོད་པ་བྱས། གཡོ་སྒྱུའི་སྒོ་ནས་བཙལ་བའི་ནོར་གྱེས་དཀོན་མཆོག་མཆོད་པས་མི་ཡོང། གཞན་ཡང་སྲོག་གཅོད་རྐུ་འཕྲོག་སོགས་ཀྱི་སྒོ་ནས་བླངས་པའི་ལོག་འཚོ་སོགས་ཀྱི་མ་་་་་་་་་་སྦགས་པའི་ཅི་འབྱོར་བའི་མཆོད་པ་རྣམས་ཤིན་ཏུ་གཙང་ཞིང་་་་ཡིད་དུ་འོང་བ་བྱས། བཀོད་པ་མཇེས་པར་བཤམས། སྔོན་ཡང་དག་པར་རྫོགས་པའི་སངས་རྒྱས་ཀྱི་རྩྭ་ཚོང་གི་ཁྱེའུ་བཀྲ་ཤིས་་་་་་ལས། རྩྭ་བཞེས་ནས་རྩྭའི་རྩེ་མོ་ནང་དུ་བསྟན་རྩ་བ་ཕྱིར་བསྟན་རྩྭ་རྣམས་མ་འཁྲུགས་པར་བཏང་སྟེ། སྟེང་དུ་བཞུགས་ནས་ཚེས་བཅོ་ལྔའི་སྐྱ་རེངས་དང་པོ་འཆར་བའི་ཚོད་ཙམ་ལ་མངོན་པར་རྫོགས་པར་སངས་རྒྱས་པའི་མཛད་པ་བསྟན་པ་ཡིན་པས། འོ་སྐོལ་སྟོན་པའི་རྗེས་འཇུག་རྣམས་ཀྱིས་ཀྱང་། སྟོན་པའི་རྣམ་ཐར་ལྟར་བྱས་ན་སངས་རྒྱས་པའི་རྟེན་འབྲེལ་གྱི་ཆེ་བ་ཡོད་པས། རང་གང་དུ་སྡོད་པའི་མལ་སའི་འོག་ཏུ་རྩྭ་དུར་བ་ཅི་འབྱོར་དང་།དེའི་ཁར་འབོལ་གདན་སོགས་སྟན་བཤམས། སྔོན་ཡུལ་བཅོམ་བརླག་ཞེས་བྱ་བའི་སྤྲེའུ་ཞིག་གིས། རང་སངས་རྒྱས་ལྔ་བརྒྱ་སྐྱིལ་232

ཀྲུང་བྱས་བསམ་གཏན་ལ་གནས་པ་མཐོང་ནས། སྤྲེའུས་ཀྱང་སྐྱིལ་ཀྲུང་བྱས་ནས་བསྡད། ནམ་ཞིག་གི་ཚེ་རང་སངས་རྒྱས་དེ་རྣམས་འབར་བ་དང་གསལ་བ་ལ་སོགས་པའི་རྫུ་འཕྲུལ་བསྟན་་་་ནས་མྱ་ངན་ལས་འདས་ཚེ། སྤྲེའུ་འཁྱམས་ནས། དྲང་སྲོང་ལྔ་བརྒྱ་རི་སུལ་ན་སྤྱོད་ལམ་སྣ་ཚོགས་པས་འདུག་པའི་དྲུང་དུ་སོང་ནས། སྐྱིལ་ཀྲུང་བྱས་ནས་བསྡད་པས། མཁན་བོས་འཁོར་དྲང་སྲོང་རྣམས་ལ། སྤྲེའུ་རྣམས་ནི་དྲན་པ་དང་ལྡན་པ་སྟེ། འདིས་དྲང་སྲོང་ཁ་ཅིག་གིས་སྤྱོད་ལམ་དེ་ལྟ་བུ་མཐོང་གིས། ཁྱེད་ཅག་ཀྱང་སྐྱིལ་ཀྲུང་གྱིས་ལ་སྡོད་ཅིག་བྱས་པས། ཀུན་གྱིས་སྐྱིལ་ཀྲུང་བྱས་ནས་བསྡད་པས། སྔོན་གྱི་དགེ་བའི་རྩ་བ་མངོན་དུ་གྱུར་ནས།མཁན་སློབ་ཐམས་ཅད་ཀྱི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་མངོན་དུ་བསྐྱེད་ནས། རང་བྱང་ཆུབ་མངོན་དུ་བྱས་སོ། །སྔོན་སངས་རྒྱས་བཅོམ་ལྡན་འདས་ཀྱིས་རྡོ་རྗེ་གདན་གྱི་བྱང་་་་་་་ཆུབ་ཤིང་དྲུང་དུ། ཞབས་རྡོ་རྗེ་སྐྱིལ་ཀྲུང་བྱས་སྐུ་དྲང་པོར་བསྲིངས་ནས། སྲོད་ལ་བདུད་བཏུལ། གུང་ལ་མཉམ་པར་བཞགཐོ་རངས་མངོན་པར་རྫོགས་པར་སངརྔསྒ་རྒྱས་པའི་ཚུལ་བསྟན་པ་ཡིན། དེས་ན་ཆོས་ཐམས་ཅད་རྟེན་འབྲེལ་ལ་རག་ལས་པས།འོ་སྐོལ་སྟོན་པའི་རྗེས་འཇུག་རྣམས་ཀྱང་མྱུར་དུ་ཁོང་ལྟར་་་་་་་་་་སངས་རྒྱས་པའི་རྟེན་འབྲེལ་དུ། བདེ་བའི་སྟན་ལ་རྐང་པ་རྡོ་རྗེ་233

སྐྱིལ་ཀྲུང་ངམ་ཕྱེད་སྐྱིལ། ལག་པ་མཉམ་བཞག སྒལ་ཚིགས་བསྲིངས་པ། མགྲིན་པ་ཅུང་ཟད་བཀུག་པ། མིག་སྣ་རྩེར་ཕབ་པ།མཆུ་སོ་མ་རེག་པར་བྱ་བ། ལྕེ་རྩེ་ཡ་རྐན་ལ་ཅུང་ཟད་སྦྱར་བ་སྟེ།ལུས་རྣམ་སྣང་ཆོས་བདུན་གྱི་གནས་པར་བྱ། སྔོན་འབན་གུང་རྒྱལ་གྱི་ཡོན་བདག་འདྲ་ཡོང་བའི་ངོར་མཛེས་ཆོས་སུ་མཆོད་པ་བཤམས་ནས། རྗེས་སུ་ཀུན་སློང་ལ་བརྟགས་པས་ཡོན་བདག་གི་ངོར་མཛེས་ཆོས་བྱས་པ་ཤེས་ནས་མཆོད་པའི་ནང་དུ་ཐལ་བ་་་་་་སྤར་གང་གཏོར་ནས། དགེ་སློང་རང་ཟོག་མ་བྱེད་པར་བཞུགས་ཤིག་གསུངས་པ་དེ་ཕ་དམ་པས་གསན་ནས། བོད་ན་དཀོན་མཆོག་མཆོད་པ་ལ་འབན་གུང་རྒྱལ་གྱི་ཐལ་བ་སྤར་གང་བོ་དེ་་་་་བཟང་གསུངས་སྐད། ཇོ་བོའི་ཞལ་ནས། ཁོ་བོས་སྒོམ་པ་རིན་ཆེན་བླ་མ་བསྒོམ་སྐད། བསྒོམ་ཙ་ན་བསྒོམས་པས་དར་ཡུག་དང་ཇ་སིག་མང་པོ་ཡོང་བར་སེམས་ན་ཅི་ཙམ་བསྒོམ་པ་སྡིག་པ་ཡིན།བསྒོམ་ཙ་ན་སྐྱེ་བའི་རྒྱ་མཚོ་མཐར་དབྱུང་བྱང་ཆུབ་མཆོག་གི་ས་བོན་འདེབས་སེམས་ན། སེམས་པ་ཙམ་ཞིག་བྱས་པའི་བསོད་ནམས་ནམ་མཁར་མི་ཤོང་གསུངས། དགེ་བཤེས་སྟོན་པས་ཇོ་བོ་ལ། ཚེ་འདིའི་བདེ་སྐྱིད་རྙེད་བཀུར་འདོད་ནས་བྱས་པའི་ལས་རྣམས་ལ་འབྲས་བུ་ཅི་མཆིས་ཞུས་པས། འབྲས་བུ་དེ་ཁོ་ན་ཉིད་མཆི་གསུངས། ཕྱི་མ་ལ་ཅི་མཆི་ཞུས་པས། དམྱལ་བ་མཚོ ཡི་234

དྭགས་མཆི། དུད་འགྲོ་མཆི་གསུངས། དེས་ན་འདི་ལྟ་བུའི་གདམས་པ་ཟབ་མོ་ཉམས་སུ་ལེན་པའི་ཐོག་མར་ཀུན་སློང་ལ་་་་་་བརྟགས་ཏེ་ཀུན་སློང་ངན་པ་དེ་འདྲའི་རིགས་སྐྱེས་པ་དོར་ནས།དགེ་སེམས་ཁྱད་པར་ཅན་བྱང་ཆུབ་ཀྱི་སེམས་ཀྱིས་ཀུན་ནས་བསླངས་དེ་བྱ་དགོས། སྔོན་ཁྱེའུ་དྲི་མ་མེད་པའི་དཔུང་པ་ཞེས་བྱ་བས། དེ་བཞིན་གཤེགས་པ་མི་ཐུབ་ཟླ་བའི་རྒྱལ་མཚན་ལ་ཁ་ཟས་ཕུལ་ཏེ། སྐྱབས་འགྲོ་དང་བསླབ་པའི་གཞི་ལྔ་བླངས་ནས། སྐྱབས་འགྲོ་བྱས་པ་དང་། ཡང་སྔོན་བྲམ་ཟེ་ཞིག་གི་བྱིས་པ་མང་པོ་སྔར་མ་སོས་ཤི་སོང་བ། ཕྱིས་བུ་གཅིག་བཙས་པ་ལམ་པོ་ཆེར་ཁྱེར་ནས། སངས་རྒྱས་བྱོན་་པ་དང་དགེ་འདུན་བྱུང་ཚད་ལ་བྱེས་པའི་མིང་གིས་སྐྱབས་འགྲོ་བྱས་པས་མ་ཤི་བ་བྱུང་། ཡང་བུ་གཅིག་བཙས་པ་ལམ་ཕྲན་ཞིག་ཏུ་ཁྱེར་ནས། སངས་རྒྱས་འཁོར་བཅས་བྱོན་པ་དང་འཕྲད་ཚེ་སྔར་ལྟར་སྐྱབས་འགྲོ་བྱས་པས་མ་ཤི་བ་་་་་བྱུང་བས། གཉིས་གའི་མིང་ལ་ལམ་པ་དང་། ལམ་ཕྲན་དུ་ ་བཏགས། གཉིས་ཀ་རབ་ཏུ་བྱུང་ནས་དགྲ་བཅོམ་པར་གྱུར།སྔོན་བདག་ཅག་གི་སྟོན་པ་རྫ་མཁན་གྱི་ཁྱེའུ་ཡངས་པའི་འོད་ཞེས་བྱ་བར་གྱུར་དུས། བཅོམ་ལྡན་འདས་ཐུབ་པ་ཆེན་པོ་ལ་དད་པའི་སེམས་ཀྱིས་གདུགས་གཅིག རྫ་བུམ་གཅིག ཀཪྴ་པ་ཎི་ལྔ།འཇམ་པོར་གང་ཕུལ་ཏེ། དེ་བཞིན་གཤེགས་པ་ཁྱེད་སྐུ་ཅི་འདྲ་235

དང་། །འཁོར་དང་སྐུ་ཚེའི་ཚད་དང་ཞིང་ཁམས་དང་། །ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་ཀྱང་འགྱུར་བར་ཤོག །ཅེས་སེམས་བསྐྱེད་པས་ཐུབ་པ་ཆེན་པོ་དེ་ཉིད་ཀྱིས་ཁྱོད་མ་འོངས་པ་ན་ཤཱཀྱ་ཐུབ་པ་ཞེས་བྱ་བར་འགྱུར་རོ། །ཞེས་ལུང་བསྟན། སྔོན་སྟོན་པ་དེ་ཉིད་བྲམ་ཟེ་རྒྱ་མཚོའི་རྡུལ་ཞེས་བྱ་བར་གྱུར་དུས། དེ་བཞིན་གཤེགས་པ་རིན་ཆེན་སྙིང་པོ་འཁོར་བཅས་ལ་བསོད་སྙོམས་མལ་ཆ་ཡོ་བྱད་དཔག་ཏུ་མེད་པས་་་་་་་་་་བསྙེན་བཀུར་བྱས་ནས། བདག་གི་འདིས་མཚོན་དགེ་བའི་ཚོགས་ཀྱི་སྙིགས་མའི་དུས་སུ་བཅོམ་ལྡན་འདས་སུ་གྱུར་ཏེ།སེམས་ཅན་རྣམས་ཐེག་པ་གསུམ་གྱི་བྱང་ཆུབ་ལ་འགོད་ཕྱིར་་་་་་་ཆོས་ཀྱི་འཁོར་ལོ་བསྐོར་བར་གྱུར་ཅིག །ཅེས་སེམས་བསྐྱེད་པས།དེ་བཞིན་གཤེགས་པ་རིན་ཆེན་སྙིང་པོས་ཀྱང་། ཁྱོད་མ་འོངས་སྙིགས་མ་ཚེ་ལོ་བརྒྱ་པའི་དུས་སུ། སངས་རྒྱས་ཤཱཀྱ་ཐུབ་པ་ཞེས་བྱ་བར་གྱུར་ནས་ཆོས་འཁོར་བསྐོར་ཞེས་ལུང་བསྟན། སྔོན་རྒྱལ་པོ་མ་སྐྱེས་དགྲའི་བུ་མོ་མྱ་ངན་མེད་ཀྱིས་ཡབ་ལ། དེ་བཞིན་གཤེགས་པའི་སྲས་གང་ཡིན་ཞེས་སྨྲ་ན། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་རྣམས་ལགས་སོ། །ཞེས་གཏམ་དེ་བརྗོད་པས། རྒྱལ་པོ་མ་སྐྱེས་དགྲའི་བཙུན་མོ་ཉི་ཤུས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་236

བསྐྱེད་དོ། །དེ་བཞིན་དུ་ལྷའི་བུ་ལྔ་བརྒྱ་ཐམ་པས་ཀྱང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །དེ་བཞིན་དུ་འོ་སྐོལ་རྣམས་ཀྱིས་ཀྱང་། དཀོན་མཆོག་གསུམ་པོ་ཡིད་ཀྱི་མདུན་དུ་བཞུགས་པར་མོས་ནས། སངས་རྒྱས་ཆོས་ཚོགས་མ་དང་། སེམས་ཅན་ཐམས་ཅད་བདེ་བ་དང་ཞེས་སོགས་ངག་ཏུ་འདོན། དོན་ཡིད་ལ་བསམ་བཞིན་དུ་སྐྱབས་འགྲོ་སེམས་བསྐྱེད་ཚད་མེད་བཞི་ཡང་བསྒོམ། སྔོན་ཁྱིམ་བདག་མགོན་མེད་ཟས་སྦྱིན་གྱི་བུ་མོ་མ་ག་རྙ་བཟང་མོས་ཁང་ཐོག་ཏུ་སྤོས་ཕུལ། ཆུ་སྒྲེང་། མེ་ཏོག་གཏོར། རབ་ཏུ་གུས་པས་འདི་སྐད་དུ། ཚུལ་ཁྲིམས་རྣམ་དག་ཤེས་རབ་ཤིན་ཏུ་ཟབ། །དད་ལྡན་སྙིང་པོ་ཉན་ཐོས་ཆེ་རྣམས་ཀྱིས། །མགོན་མེད་གྱུར་པ་བདག་ལ་རྗེས་བཟུང་ཞིང་། །དོན་མཛད་ཐུགས་རྗེས་གཤེགས་པར་མཛད་དུ་གསོལ། །ཞེས་སངས་རྒྱས་འཁོར་བཅས་སྤྱན་འདྲེན་བྱས་ཚེ། མ་ག་རྙའི་ཡུལ་དང་། སངས་རྒྱས་བཞུགས་པའི་མཉན་ཡོད་གཉིས་ཀྱི་བར་ལ་དཔག་ཚད་བརྒྱ་དང་དྲུག་ཅུ་རྩ་བཞི་ཡོད་པ་དཔག་ཚད་རེ་་་་་རེར་ཉིན་ལམ་འབྲིང་པོ་རེ་ཡོད་ཀྱང་སངས་རྒྱས་འཁོར་བཅས་རྫུ་འཕྲུལ་གྱིས་ནམ་མཁར་འཕགས་ཏེ། ཐོག་མར་སྲས་སྒྲ་གཅན་འཛིན་གྱིས་ཡབ་ཀྱི་ཇི་ལྟར་སྤངས་པའི་འཁོར་ལོས་བསྒྱུར་བའི་་་་རྒྱལ་པོ་བཙུན་མོ་བརྒྱད་ཁྲི་བཞི་སྟོང་། ནོར་བུ་རིན་པོ་ཆེ་སྣ་237

བདུན་དཔུང་གི་ཚོགས་བྱེ་བ་བརྒྱད་འབུམ་དང་བཅས་པ་སྤྲུལ་་་་ནས་སྔོན་ལ་གཤེགས་པ་དང་། ཁྱིམ་བདག་བྱ་མཁན་འཁོར་བཅས་ཀྱིས་མཐོང་ནས། ཁྱེད་ཀྱི་སྟོན་པ་འདི་མིན་ནམ་ཟེར་བར།མ་ག་རྙ་ན་རེ། འདི་ནི་དེ་བཞིན་གཤེགས་པའི་སྲས་སྒྲ་གཅན་འཛིན་བཟང་པོ་ཡིན་ཏེ། ཡབ་ཀྱིས་ཇི་ལྟར་སྤངས་པའི་འཁོར་ལོས་བསྒྱུར་བའི་ཆ་བྱད་ཀྱིས་བྱོན་པ་ཡིན་ཞེས་སྨྲས་སོ། །ཡང་འཕགས་པ་ཀུན་ཤེས་ཀོའུ་དི་ནྱ་འབར་བ་དང་། གསལ་བ་དང་།གློག་འབྱེན་པ་དང་། གཅིག་ཏུ་གྱུར་ཡང་མང་དུ་སྤྲུལ་བ་དང་།མང་དུ་སྤྲུལ་ཞིང་གཅིག་ཏུ་བསྡུས་པ་དང་། སྣང་བ་དང་མི་སྣང་བ་ལ་སོགས་པའི་ཛུ་འཕྲུལ་དུ་མ་བསྟན་ནས་བྱོན་པ་དང་། ཁྱེད་ཀྱི་སྟོན་པ་འདི་ཡིན་ནམ་ཟེར། འདི་ནི་དེ་བཞིན་གཤེགས་པའི་བསྟན་པ་ལ་འབྲས་བུ་ཐོབ་སྔ་བ། ཀུན་ཤེས་ཀོའུ་དི་ནྱ་ཞེས་བྱ་བ་ཡིན་སྨྲས་པ་དང་། དེ་ནས་ཤཱ་རིའི་བུ་འབྲུག་གི་ཤིང་རྟ་ལ་ཞོན་ནས། འབར་བ་དང་གསལ་བ་ལ་སོགས་པ་ཛུ་འཕྲུལ་ཡ་མ་ཟུང་དཔག་ཏུ་མེད་པ་བསྟན་ནས་བྱོན་ནོ། །སྟོན་པ་འདི་སུ་ཡིན་ཟེར།འདི་ནི་དེ་བཞིན་གཤེགས་པའི་ཉན་ཐོས་རྣམས་ཀྱི་ནང་ནས།ཤེས་རབ་ཆེ་བ་རྣམས་ཀྱི་མཆོག་ཏུ་གྱུར་པ་འཕགས་པ་ཤཱ་རིའི་བུ་ཡིན་སྨྲས་པ་དང་། ཡང་མོའུ་འགལ་གྱི་བུ་སེང་གེའི་ཤིང་རྟ་ལ་ཞོན་ནས། འབར་བ་ལ་སོགས་པ་ཛུ་འཕྲུལ་ཡ་མ་ཟུང་བསྟན་ནས་238

བྱོན་ནོ། །འདི་སྟོན་པ་ཡིན་ནམ་ཟེར་བར། འདི་ནི་བཅོམ་ལྡན་འདས་ཀྱི་ཉན་ཐོས་རྣམས་ཀྱི་ནང་ནས་རྫུ་འཕྲུལ་ཅན་རྣམས་ཀྱི་མཆོག་ཏུ་གྱུར་པ། འཕགས་པ་མོའུ་འགལ་གྱི་བུ་ཞེས་བྱ་བ་ཡིན་ནོ་སྨྲས་སོ། །དེ་ནས་འོད་སྲུང་གིས་གསེར་གྱི་རི་ལ་རིན་པོ་ཆེའི་ཤིང་སྣ་ཚོགས་སྐྱེས་པའི་ནང་ན། འབར་བ་ལ་སོགས་པའི་སྤྱོད་ལམ་སྣ་ཚོགས་བསྟན་ནས་བྱོན་པས། སྔར་བཞིན་ཟེར་བར། འདི་ནི་འདོད་པ་ཆུང་ཞིང་ཆོག་ཤེས་པ་སྦྱངས་པའི་ཡོན་ཏན་ལ་་་་་་་་་གནས་པ། གནས་བརྟན་འོད་སྲུང་ཆེན་པོ་ཡིན་སྨྲས་སོ། །དེ་ནས་རིམ་གྱིས་གོང་བཞིན་དུ་ལ་ལ་ནི་འབར་བར་བྱེད། ལ་ལ་ནི་གསལ་བར་བྱེད། ལ་ལ་ནི་གློག་འབྱིན་པར་བྱེད། ལ་ལ་ནི་གཅིག་ཏུ་བསྡུས་ཤིང་མང་པོར་སྤེལ་བ་ལ་སོགས་པའི་ཡོན་ཏན་གྱི་ཆོ་་་་་འཕྲུལ་སྣ་ཚོགས་པ་སྤྲུལ་ཞིང་བྱོན་པས། རེ་རེ་ནས་དྲིས་ཤིང་རིམ་པ་བཞིན་འདི་ལྟར་ཡིན་ཞེས་སྨྲས་སོ། །དེའི་རྗེས་ལ་བཅོམ་ལྡན་འདས་མཚན་བཟང་པོ་སུམ་ཅུ་རྩ་གཉིས། དཔེ་བྱད་བཟང་པོ་བརྒྱད་བཅུ། སྐུ་གསེར་གྱི་མཆོད་སྡོང་འབར་བ་ལྟར་མཛད་ནས་བྱོན་ཏེ། བསྙེན་བཀུར་ཕུན་སུམ་ཚོགས་པས་མཆོད་ནས། མ་ག་རྙ་བཟང་མོ་དང་། ཁྱེམ་བདག་བྱ་མཁན་དང་བཅས་པ་ལ་སོགས་པ་སྲོག་ཆགས་བརྒྱ་སྟོང་དུ་མ་ལ་ཆོས་བསྟན་པས་བདེན་པ་་་་་་་་་མངོན་སུམ་དུ་མཐོང་ནས། ཐམས་ཅད་ཀྱང་སངས་རྒྱས་ལ་239

གཞོལ་བ་དང་། ཆོས་ལ་འབད་པ་དང་། དགེ་འདུན་ལ་འདུན་པར་གྱུར་ཏོ། །དེས་ན་འོ་སྐོལ་རྣམས་ཀྱིས་ཀྱང་མ་ལུས་སེམས་ཅན་མ་སོགས་བཏོན་ནས་ཚོགས་ཞིང་སྤྱན་འདྲེན་དུས་དེ་ལྟར་་་་བྱོན་པར་མོས་དགོས། ཡང་སྔོན་སངས་རྒྱས་འཇིག་རྟེན་དུ་བྱོན་དུས་ལྷ་མང་པོས་ནམ་མཁའ་ནས་བདུད་རྩིའི་ཆུས་ཁྲུས་གསོལ།ཚངས་པ་བརྒྱ་བྱེན་གྱིས་ལྷའི་གོས་ཀ་ཤི་གའི་ན་བཟའ་ཕུལ་བ་་་་་ལྟར། འོ་སྐོལ་རྣམས་ཀྱིས་ཀྱང་རྩ་བ་དང་བརྒྱུད་པའི་བླ་མ་ཐམས་ཅད་ལ་ཁྲུས་གསོལ་ཞིང་སྐུ་བྱི་བྱས། ན་བཟའ་ཕུལ་ནས་མདུན་གྱི་གདན་ཁྲི་ཕུན་སུམ་ཚོགས་པ་ལ་དགྱེས་བཞིན་བཞུགས་པར་མོས་ལ། ངག་ཏུ་ཇི་ལྟར་བལྟམས་པ་དང་། དེ་དག་སྐུ་ལ་མཚུངས་པ།སྲབ་འཇམ་ཡང་བ་མ་དང་། བདག་དང་འགྲོ་ལ་ཐུགས་བརྩེ་ཕྱིར་རྣམས་འདོན། སྔོན་དགེ་སློང་ཞིག་གིས་དང་བའི་སེམས་ཀྱིས་མཆོད་རྟེན་ལ་ཕྱག་བྱས་ཚེ། སངས་རྒྱས་ཀྱི་ཞལ་ནས། དགེ་སློང་དག་འདིས་ས་ཇི་ཙམ་ཞིག་ནོན་པའི་འོག་དཔག་ཚད་་་་་་་་་་བརྒྱད་ཁྲི་བཞི་སྟོང་ན་གསེར་གྱི་འཁོར་ལོ་རྣམས་ལ་ཐུག་པའི་་་་་་བར་ན་བྱེ་མ་ཇི་སྙེད་ཡོད་པ་དེ་སྙེད་དུ་དགེ་སློང་འདིས་འཁོར་་་་ལོས་བསྒྱུར་རྒྱལ་གྱི་རྒྱལ་སྲིད་ཉིས་སྟོང་འགྱུར་དུ་ལོངས་སྤྱོད་་་་་་་པར་འགྱུར་རོ་གསུངས། དེས་ན་སྔོན་སངས་རྒྱས་ཐུགས་རྗེ་ཅན་ལ་ལྷའི་དབང་པོ་ཚངས་པ་བརྒྱ་བྱེན་དང་། ཀླུའི་རྒྱལ་པོ་དགའ་240

པོ་འཇོག་པོ། མིའི་རྒྱལ་པོ་འཁོར་ལོས་བསྒྱུར་རྒྱལ་སོགས་སྐྱེ་དགུ་ཀུན་གྱི་སྤྱི་བོས་བཏུད་ནས་ཕྱག་འཚལ་བ་དང་། ན་ག་གེ་སར་གྱི་རྣལ་འབྱོར་པ་ཆེན་པོས་མཉམ་མེད་ཇོ་བོ་རྗེ་ལ། མཁས་པ་ཆེན་པོ་ཁྱོད་ལ་ཕྱག་འཚལ་ལོ། །ཞེས་ཕྱག་འཚལ་བ་ལ། ཇོ་བོས་ཀྱང་དོན་གྱི་མཁས་པ་ཁྱོད་ལ་ཕྱག་འཚལ་ལོ་ཞེས་ཕྱག་ལན་གནང་བ་ལྟར། འོ་སྐོལ་རྣམས་ཀྱིས་མདུན་གྱི་ཚོགས་ཞིང་ལྷ་ཚོགས་རྣམས་ལ་ཡན་ལག་བདུན་པའི་ཐོག་མར་དངོས་དང་། ཡིད་ཀྱི་ལུས་གྲངས་མེད་སྤྲུལ་ནས་ཕྱག་འཚལ། སྔོན་བྲམ་ཟེའི་ཁྱེའུ་སྤྲིན་གྱིས་སངས་རྒྱས་མར་མེ་མཛད་ལ་མེ་ཏོག་ཨུཏྤལ་ལྔ་གཏོར་ནས་མི་སྐྱེ་བའི་ཆོས་ལ་བཟོད་པ་ཐོབ་ནས་ཤིང་ཏ་ལ་བདུན་ཙམ་གྱི་ནམ་་་་་མཁའ་ལ་འཕགས་སོ། །དེའི་ཚེ་མར་མེ་མཛད་ཀྱིས་བྲམ་ཟེའི་ཁྱེའུ་འདི་མ་འོངས་པའི་དུས་སུ་སངས་རྒྱས་ཤཱཀྱ་ཐུབ་པ་ཞེས་བྱ་བར་འགྱུར་ཞེས་ལུང་བསྟན། གཞན་ཡང་སངས་རྒྱས་ལ་དམིགས་ནས་མེ་ཏོག་ཅིག་ནམ་མཁར་གཏོར་ན་ཡང་། མཐར་སངས་རྒྱས་ཐོབ་པ་སྙིང་རྗེ་པདྨ་དཀར་པོའི་མདོ་ནས་གསུངས། དེས་ན་སྔོན་སངས་རྒྱས་བཅོམ་ལྡན་འདས་ལ། ལྷའི་དབང་པོ་བརྒྱ་བྱིན་གྱིས་མཆོད་ཡོན་ཕུལ་བ་དང་། ཀླུའི་རྒྱལ་པོ་གཙུག་ན་རིན་ཆེན་གྱིས་ཞབས་བསིལ་ཕུལ་བ་དང་། སྲིད་མོ་གངྒཱའི་ལྷ་མོས་མེ་ཏོག་ཕུལ་བ་དང་། སྤོས་ཚོང་ཁྱེའུ་བཀྲ་ཤིས་ཀྱིས་བདུག་སྤོས་ཕུལ་བ་དང་།241

རྒྱལ་པོ་གསེར་གྱེ་ལག་པས་སྣང་གསལ་ཕུལ་བ་དང་། དྲི་ཟའི་རྒྱལ་པོ་རབ་དགས་དྲི་ཆབ་ཕུལ་བ་དང་། ཁྱེམ་བདག་མགོན་མེད་ཟས་སྦྱིན་གྱིས་ཞལ་ཟས་ཕུལ་བ་དང་། མགར་བ་ལྷ་དགའ་ཀླུ་དགས་སིལ་སྙན་ཕུལ་བ་ལྟར། འོ་སྐོལ་རྣམས་ཀྱིས་ཀྱང་དེ་བཞིན་དུ་དངོས་དང་ཡིད་ཀྱི་མཆོད་པའི་བྱེ་བྲག་བསམ་གྱིས་མི་ཁྱབ་པ་སྤྲུལ་ནས་འབུལ། སྔོན་རྒྱལ་པོ་མ་སྐྱེས་དགྲས་ཡབ་བསད་པ་སོགས་སྡིག་པའི་ལས་མང་པོ་བྱས་པ་ལ་ཤིན་ཏུ་གནོང་ཞིང་་་་་་་་་་འགྱོད་ནས། སངས་རྒྱས་ཀྱི་སྤྱན་སྔར་འོ་རང་གཞན་སེམས་ཅན་གྱི་མ་རིག་པའི་དབང་གིས་སྔར་སྡིག་པ་གང་བྱས་ཚད་ཐམས་་་་་་ཅད་མཐོལ་ལོ་བཤགས་སོ། །ཞེས་ཕྱག་འཚལ་བས། སངས་རྒྱས་ཀྱི་ཞལ་ནས། རྒྱལ་པོ་ཆེན་པོ་ཁྱོད་ཀྱིས་རང་གི་སྡིག་པ་ཙམ་དུ་མ་ཟད། སེམས་ཅན་གཞན་གྱི་སྡིག་པ་བྱས་པ་ཡང་མཐོལ་བཤགས་བྱས་པ་ངོ་མཚར་ཆེ་གསུངས་པ་ལྟར། འོ་སྐོལ་རྣམས་ཀྱིས་ཀྱང་ཚོགས་ཞིང་གི་སྤྱན་སྔར་རང་གཞིན་གྱི་སྡིག་པ་མཐོལ་བཤགས་བྱ། སྔོན་མུ་ལྟོ་བ་གཅིག་གིས་རྒྱལ་པོ་གསལ་རྒྱས་གྱིས་སངས་རྒྱས་འཁོར་བཅས་བསྙེན་བཀུར་བྱས་པ་ལ་རྗེས་སུ་ཡི་རང་ཕུལ་བས།བསོད་ནམས་དེ་དང་མཉམ་པ་ཐོབ་པ་ལྟར། འོ་སྐོལ་རྣམས་ཀྱིས་ཀྱང་དེ་བཞིན་དུ་སྐྱེ་འཕགས་རྣམས་ཀྱི་དགེ་བ་ལ་རྗེས་སུ་ཡི་རང་བྱ། སྔོན་ལྷའི་དབང་པོ་ཚངས་པ་བརྒྱ་བྱེན་གཉིས་ཀྱིས་སངས་242

རྒྱས་ལ་གསེར་གྱི་འཁོར་ལོ་རྩིབས་སྟོང་དུང་དཀར་གཡས་འཁྱིལ་སོགས་ཕུལ་ནས་ཆོས་འཁོར་བསྐོར་བར་བསྐུལ་བ་ལྟར། འོ་སྐོལ་རྣམས་ཀྱིས་ཀྱང་དེ་བཞིན་དུ་ཕྱོགས་བཅུའི་སངས་རྒྱས་ཆོས་་་་་་་་འཁོར་མི་བསྐོར་བར་བཞུགས་པ་རྣམས་ལ་གསེར་གྱི་འཁོར་ལོ་་་་དུང་དཀར་སོགས་ཕུལ་ནས་ཆོས་འཁོར་བསྐོར་བར་བསྐུལ།སྔོན་དེད་དཔོན་ཞིག་གིས་སངས་རྒྱས་བཅོམ་ལྡན་འདས་སྐུ་མྱ་་་་ངན་ལས་འདའ་བ་ལ། འཇིག་རྟེན་ལ་ཕན་པ་དང་བདེ་བའི་སླད་དུ་བསྐལ་བར་བཞུགས་པར་གསོལ་བ་བཏབ་པས། བཅོམ་ལྡན་འདས་ཀྱིས་དེད་དཔོན་ཁྱོད་ང་ལ་དད་པས་བསྙེན་བཀུར་ཞིང་།མྱ་ངན་ལས་མི་འདའ་བར་གསོལ་བ་བཏབ་པའི་མཐུས། ཁྱོད་མ་འོངས་པའི་དུས་སུ་སངས་རྒྱས་སྙིང་རྗེ་ཅན་ཞེས་བྱ་བར་འགྱུར་ཞེས་ལུང་བསྟན། གཡུ་ཐོག་པ་རིན་ཆེན་མཁའ་འགྲོ་མ་མང་པོས་མཁའ་སྤྱོད་དུ་གདན་འདྲེན་པ་སློབ་མ་ཞིག་གིས་མཐོང་ནས་་་་་་་གདན་འདྲེན་དུ་མ་བཅུག་པར་བཞུགས་པར་གསོལ་བ་བཏབ་་་་་པས་ལོ་གཅིག་ཙམ་བཞུགས་པ་ལྟར། འོ་སྐོལ་རྣམས་ཀྱིས་ཀྱང་དེ་བཞིན་དུ་དངོས་སུ་བཞུགས་པའི་བླ་མ་རྣམས་ལ་ཡང་སྐབས་རེ་བསྙེན་བཀུར་བྱས། གཡུང་དྲུང་སྣ་ཚོགས་རྡོ་རྗེ་སོགས་ཀྱི་མཚན་པའི་གདན་ཁྲི་སོགས་ཕུལ་ནས་སྐལ་ཆེན་ཁྲི་ཕྲག་མང་པོའི་བར་དུ་བཞུགས་པར་གསོལ་བ་འདེབས། ཡིད་ཀྱིས་ཀྱང་ཕྱོགས་243

བཅུའི་ཞིང་ན་མྱ་ངན་འདའ་སྟོན་གང་བཞེད་ལ་མྱ་ངན་ལས་མི་འདའ་བར་བཞུགས་པར་གསོལ་བ་བཏབ་པས་ཞལ་གྱིས་བཞེས་པར་བསམ། སྔོན་རྒྱལ་པོ་གསལ་རྒྱས་ཀྱིས་སངས་རྒྱས་འཁོར་བཅས་ལ་བསྙེན་བཀུར་ཕུན་སུམ་ཚོགས་པ་བྱས་པའི་དགེ་ཚོགས་དང་། དེ་ལ་མུ་ལྟོ་བས་རྗེས་སུ་ཡི་རང་བྱས་པའི་དགེ་བ་རྣམས་སངས་རྒྱས་ཀྱིས་རྫོགས་པའི་བྱང་ཆུབ་ཐོབ་པའི་རྒྱུར་བསྔོས་པ་་་་ལྟར། འོ་སྐོལ་རྣམས་ཀྱིས་ཀྱང་དེ་བཞིན་དུ་དགེ་བ་གང་བྱས་རྣམས་རྫོགས་བྱང་དུ་བསྔོ་བ་རྣམས་ཀྱི་དམིགས་པ་བྱས། ངག་ཏུ་ཇི་སྙེད་སུ་དག་མ་འདོན། སྔོན་མཉམ་མེད་པོ་ཏོ་པས་སློབ་མ་རྣམས་ལ་ད་ལྟ་དད་པས་ཀུན་ནས་བླངས་ཏེ། མཎྜལ་ཞིག་ཕུལ་ན།འདི་ནས་གསེར་གྱིས་གཞི་ལ་ཐུག་པའི་བར་གྱི་མཎྜལ་གྱེ་ཇི་ཙམ་ནོན་ཚོད་ཀྱི་རྡུལ་ཕྲ་རབ་ཀྱི་གྲངས་ཇི་སྙེད་ཡོད་པ་དེ་སྙེད་ཀྱི་་་་་་་འཁོར་ལོས་བསྒྱུར་བའི་རྒྱལ་པོར་སྐྱེ་གསུངས། རྒྱལ་བ་ཙོང་ཁ་པ་ཆེན་པོས་འོལ་ཁ་ཆོས་ལུང་དུ་རྡོ་གྲུ་བཞི་རྩ་བ་བརྟན་པ་ཞིག་ལ་མཎྜལ་མཛད་ནས། ཕྱག་ངར་གྱིས་ཕྱིས་ཤིང་མཎྜལ་གྲངས་བསོགས་མཛད་པས་ཕྱག་མཛུབ་ཀྱི་རྩེ་རྣམས་སེར་གར་སོང།ཕྱག་ངར་ལ་ཤ་རོ་ཆགས་པ་བྱུང་སྐད། དེས་ན་སྐྱབས་མགོན་རྒྱལ་བ་པཎ་ཆེན་སོགས་བླ་མ་ཆེན་པོ་རྣམས་ལ། རྒྱལ་པོ་སོགས་ཕྱུག་པོ་སྟོབས་ཅན་ཁ་ཅིག་གིས་སྔོན་དུ་མཇལ་རྟེན་ཙམ་ཕུལ། དེ་ནས་244

སླར་ཡང་འབུལ་བ་བསམ་གྱིས་མི་ཁྱབ་པ་མང་པོ་ཕུལ་ནས་ཆོས་འབྲེལ་ཞུ་བ་ལྟར། འོ་སྐོལ་རྣམས་ཀྱིས་ཀྱང་དེ་བཞིན་དུ་སྔར་མཆོད་པ་ཙམ་དུ་མ་ཟད། ད་དུང་སླར་ཡང་ཡིད་ཀྱིས་རི་ར་གླིང་བཞི་གླིང་ཕྲན། ལྷ་མིའི་དཔལ་འབྱོར་མ་ཚང་བ་མེད་པ་ཕུལ་བར་མོས་ནས་ངག་གིས། ཨོཾ་བཛྲ་བྷུ་མི་ཞེས་མཎྜལ་སོ་བདུན་མ་འདོན།ལག་གིས་མཎྜལ་སྟེང་དུ་ཚོམ་བུ་རྣམས་བཀོད་ནས་འབུལ་ལ།སྔོན་སློབ་དཔོན་ལ་ཝ་པས། བླ་མ་ལ་གསོལ་བ་བཏབ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ཡི་གེ་ཨའི་གདམས་པ་བསྒོམས་པས་་་་་ནུབ་གཅིག་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པ་བྱུང་།དེ་བཞིན་དུ་སྔོན་གྱི་སྐྱེས་བུ་དམ་པ་ཐམས་ཅད་ཀྱིས་བླ་མ་ལ་་་་་་་གསོལ་བ་བཏབ་ནས་ལམ་ཉམས་སུ་བླངས་པས། ས་ལམ་གྱི་ཡོན་ཏན་མཐའ་དག་རྒྱུད་ལ་སྐྱེས་ནས་སངས་རྒྱས་པ་ལྟར། འོ་སྐོལ་རྣམས་ཀྱང་བྱང་ཆུབ་ལམ་གྱི་རིམ་པ་འདི་རྒྱུད་ལ་བདེ་བླག་ཏུ་་་་་སྐྱེས་ནས་ཕྱུར་དུ་སངས་རྒྱས་པའི་ཕྱིར་རྩ་བ་དང་བརྒྱད་པའི་བླ་མ་རྣམས་ལ་སྙིང་ཐག་པ་ནས་གསོལ་བ་འདི་ལྟར་གདབ། མཉམ་མེད་ཐུབ་པའི་དབང་པོ་མན་ཆད་ནས། །དྲིན་ཅན་རྩ་བའི་བླ་མ་ཡན་ཆད་ཀྱི།།ལམ་རིམ་བརྒྱད་པའི་བླ་མར་གསོལ་བ་འདེབས། །སྐྱེ་དགུའི་འདོད་དོན་མ་ལུས་ཡོངས་སྐོང་བའི། །སྐྱེས་བུ་གསུམ་གྱི་ལམ་རིམ་བདག་བརྒྱུད་ལ། །སྐྱེས་ནས་བྱང་ཆུབ་ཐོབ་པར་བྱིན་245

གྱིས་རློབས། །ཞེས་གསོལ་བ་བཏབ་པ་ལ་བརྟེན་ནས། ཚོགས་ཞིང་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་རྣམས་ཀྱི་ལུས་སེམས་ལ་ཞུགས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་་་་་་སྒྲིབ་ཉིས་ལྟུང་དྲི་མའི་ཚོགས་ངན་པ་ཐམས་ཅད་མུན་པའི་གླིང་དུ་ཉི་མའི་འོད་ཕོག་པ་ལྟར་སྦྱངས། ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་སོགས་ལེགས་ཚོགས་ཐམས་ཅད་ཡར་ངོའི་ཟླ་བ་ལྟར་་་་གོང་ནས་གོང་དུ་འཕེལ་ཞིང་རྒྱས་པའི་སྐལ་བ་རྒྱུད་ལ་བཞག་་་་་་སོང་སྙམ་པའི་མོས་པ་བྱ། དེ་དག་རྣམས་མདོར་བསྡུ་ན། སྔོན་བྱང་ཆུབ་སེམས་ལ་མངའ་བརྙེས་པའི་བླ་མ་གསེར་གླིང་པ་དང་།ཇོ་བོ་རྗེ་ཡབ་སྲས་སོགས་བཀའ་གདམས་བླ་མ་གོང་མའི་་་་་་་་་་་་་གདམས་པ་ཟབ་མོ་བྱང་ཆུབ་ལམ་གྱི་རིམ་པ་འདི་དང་། འདི་འདྲ་བ་རྒྱུད་ལ་བདེ་བླག་ཏུ་སྐྱེ་སླ་བའི་ཕྱིར། སྦྱོར་བའི་ཆོས་དྲུག་སྔོན་དུ་བཏང་བ་ལྟར། འོ་སྐོལ་རྣམས་ཀྱིས་ཀྱང་དམ་པ་གོང་མའི་ཕྱག་ལེན་དེ་བཞིན་དུ། གནས་ཁང་ཕྱི་དོར་བྱ་ཞིང་སྐུ་གསུང་ཐུགས་ཀྱི་རྟེན་གང་ཡོད་བཀྲམས་པ། རྟེན་གྱི་དྲུང་དུ་མཆོད་པ་གཡོ་མེད་པ་བཙལ་ནས་བཀོད་པ་མཛེས་པར་བཤམས་པ། བདེ་བའི་སྟན་ལ་སྐྱིལ་ཀྲུང་ངམ་ཕྱེད་སྐྱིལ་སོགས་གང་བདེར་གནས་་་་246

ནས་ལུས་དྲང་བོར་བསྲང་སྟེ། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམས་པ། མདུན་གྱི་ནམ་མཁར་རྒྱ་ཆེན་སྤྱོད་བརྒྱུད་དང་། ཟབ་མོ་ལྟ་བརྒྱུད་ཀྱི་བླ་མ་སོགས་སྐྱབས་ཡུལ་གྱི་ལྷ་ཚོགས་མ་ལུས་པ་བཞུགས་ཡོད་སྙམ་དུ་ཚོགས་ཞིང་གསལ་གདབ་པ།བསག་སྦྱང་གི་གནད་ཐམས་ཅད་འདུས་པའི་ཡན་ལག་བདུན་པ་འབུལ་བ། མཎྜལ་ཕུལ་ཏེ་ཕྱིན་ཅི་ལོག་གི་བློ་སྣ་འགག་པ་དང་།ཕྱིན་ཅི་མ་ལོག་པའི་བློ་སྣ་མཐའ་དག་སྐྱེ་བ་དང་། རྐྱེན་ཕྱི་ནང་གི་བར་ཆད་ཀུན་ཉེ་བར་ཞི་བར་བྱེན་གྱིས་བརླབ་ཏུ་གསོལ། ཞེས་གསོལ་བ་འདེབས་པ་རྣམས་རྒྱུད་དང་འདྲེས་ངེས་བྱའོ། །དངོས་གཞི་ལ། ལམ་གྱི་རྩ་བ་བཤེས་གཉེན་བསྟེན་ཚུལ་ནི།སྔོན་སངས་རྒྱས་བཅོམ་ལྡན་འདས་ཀྱི་སློབ་པ་ལམ་གྱི་གནས་་་་་་་སྐབས་སུ་དགེ་བའི་བཤེས་གཉེན་དཔག་ཏུ་མེད་པ་བསྟེན་པ་་་་་་་དང་། ཚོང་དཔོན་གྱི་བུ་གཞོན་ནུ་ནོར་བཟང་གིས་བླ་མ་བརྒྱ་དང་བཅུ་བསྟེན་པ་དང་། སློབ་དཔོན་པདྨ་འབྱུང་གནས་ཀྱི་དངོས་གྲུབ་བརྒྱད་ཐོབ་པའི་རིག་འཛིན་བརྒྱད་བསྟེན་གཞན་་་་་་ཡང་མང་སྟེ། ཐ་ན་རྫ་མ་བཟོ་མཁན་ལའང་གཏུགས་ནས་རྫ་བཟོ་ཚུལ་ཡན་ཆད་སློབ་པར་མཛད། མཉམ་མེད་ཇོ་བོ་ཆེན་པོས་དངོས་གྲུབ་ཐོབ་པའི་བླ་མ་བཅུ་གཉིས་གཞན་ཡང་མང་སྟེ། ཐ་ན་སྒྲ་དང་ཚད་མ་རྣམས་ཕྱི་རོལ་པའི་མཁས་པ་ཁ་ཅིག་ནས་ཀྱང་་་་་247

གསན་སྦྱོངས་མཛད། ཁྱོན་ཇོ་བོ་ལ་བླ་མ་བརྒྱ་དང་ལྔ་བཅུ་ཡོད་གསུངས། འབྲོམ་སྟོན་རྒྱལ་བའི་འབྱུང་གནས་ཀྱིས། ཇོ་བོ་ཆེན་པོ་དང་། རྗེ་བཙུན་སེ་བཙུན་པ་སོགས་བླ་མ་ལྔ་ཙམ་བསྟེན། དགེ་བཤེས་གསང་པུ་བས། བྱིས་པ་ལས་ཀྱང་ལེགས་བཤད་པ། །ཐམས་ཅད་བླང་བྱ་ཁོ་ན་ཡིན། །གསུངས་ནས་ཀུན་ལ་ཉན་པའི་བླ་མ་ཤིན་ཏུ་མང་། ཐ་ན་ཁམས་ནས་བྱོན་པའི་ལམ་ཁར་དགེ་བསྙེན་ཞིག་གིས་ཆོས་འཆད་ཅིང་འདུག་པ་ལ་ཡང་ཉན་པས།འཁོར་རྣམས་ཀྱིས་དེ་ལ་ཉན་པ་སྟངས་ཞན་བྱས་པས། ཁྱེད་རྣམས་དེ་སྐད་མ་ཟེར་ང་ལ་ཕན་པ་གཉིས་བྱུང་གསུང་སྐད། ལྷོ་བྲག་མར་བ་རིན་པོ་ཆེས་ཀྱང་། པཎ་ཆེན་ནཱ་རོ་བ་མི་ཏྲི་པ། ཀུ་ཀུ་རི་པ་སོགས་བླ་མ་མང་པོ་བསྟེན་ནས་ཆོས་གསན། རྣལ་འབྱོར་དབང་ཕྱུག་མི་ལ་རས་པས་བཀའ་དྲིན་ཆེ་ཤོས་མར་ཕ་དང་།རྔོག་སྟོན་སོགས་བླ་མ་བཅུ་ཙམ་བསྟེན་པར་གདའ། རྒྱལ་བ་གཉིས་པ་རྗེ་བདག་ཉིད་ཆེན་པོས། རྗེ་བཙུན་འཇམ་པའི་དབྱངས། རྗེ་རེད་མདའ་བ། ལྷོ་བྲག་གྲུབ་ཆེན་ལས་ཀྱི་རྡོ་རྗེ་སོགས་བླ་མ་དགེ་བའི་བཤེས་གཉེན་མང་དུ་བསྟེན། དེ་བཞིན་དུ་སྔོན་གྱི་བླ་མ་གོང་མ་རྣམས་ཀྱི་བླ་མ་བསྟེན་པ་མང་ཉུང་ཡོད་པ་མ་གཏོགས། བླ་མ་མ་བསྟེན་པ་གཅིག་མེད། དེ་བཞིན་དུ་འོ་སྐོལ་རྣམས་ཀྱིས་ཀྱང་རྣམ་གྲོལ་སྒྲུབ་པ་ལ་ཆོས་ཤེས་དགོས། ཤེས་པ་ལ་248

བླ་མ་བསྟེན་ནས་ཐོས་དགོས་པས། བླ་མ་མང་པོ་བསྟེན་མ་ནུས་ཀྱང་བླ་མ་བཟང་པོ་རེ་གཉིས་ཙམ་མ་བསྟེན་པའི་ཐབས་མེད་་་་་་པས་ཅི་ནས་ཀྱང་བསྟེན་དགོས་ཏེ། པོ་ཏོ་བའི་གསུང་སྒྲོས་ལས།རྣམ་གྲོལ་སྒྲུབ་པ་ལ་བླ་མ་ལས་གལ་ཆེ་བ་མེད། ཚེ་འདིའི་བྱ་བ་བལྟས་ནས་བྱས་ཆོག་པ་ལ་ཡང་སློབ་དཔོན་མེད་པས་མི་ཡོང་ན།ངན་སོང་གསུམ་ནས་འོངས་མ་ཐག འགྲོ་མ་མྱོང་བའི་སར་འགྲོ་བ་ལ་བླ་མ་མེད་པས་ག་ནས་འོང་གསུངས། སྔོན་སློབ་དཔོན་བཻ་རོ་ཙ་ན་དང་། སྒྲ་བསྒྱུར་མར་པ་ལོ་ཙ་སོགས་སྐད་གཉིས་སྨྲ་བའི་ལོ་ཙ་བ་རྣམས་ཀྱི་ལུས་སྲོག་ལ་མ་ལྟོས་པར། བླ་མ་དང་གདམས་ངག་འཚོལ་བའི་ཕྱིར་རྒྱ་གར་འཕགས་པའི་ཡུལ་དབུས་སུ་སོང་་་་ནས། བླ་མ་དང་གདམས་ངག་གང་བཟང་ཞེས་གཞན་ལ་རྩད་བཅད་ནས་དྲིས་པས། གཞན་གྱི་ཁ་མཐུན་པར་འདི་བཟང་ཞེས་ཟེར་བ་རང་གིས་ཀྱང་བརྟགས་ན་བཟང་གི་སྙམ་པའི་བླ་མ་མི་ལ་ངོམ་ཆོག་ཅིང་རང་གི་ཡིད་འཕྲོག་པ་མང་པོ་བསྟེན་ནས། ཟབ་རྒྱས་གདམས་པ་རྣམས་ཐོབ་ནས་བོད་ཐམས་ཅད་ཆོས་ཀྱི་དཀར་ལམ་མེར་བཏང་བ་ལྟར། འོ་སྐོལ་རྣམས་ད་ལྟ་རྒྱ་གར་འཕགས་པའི་ཡུལ་དུ་འགྲོ་མི་དགོས་ཀྱང་། དབུས་གཙང་དག་པའི་ཞིང་ལ་སོགས་པའི་ཡུལ་ཉེ་རིང་གང་གི་བླ་མ་སུ་བཟང་གང་བཟང་དྲིས་ནས་གཞན་ཀུན་གྱིས་དིང་སང་འདི་བཟང་ཞེས་ཁ་མཐུན་པར་249

སྨྲ་ཞིང་། རང་གི་ཡིད་འཕྲོག་ཅིང་སེམས་ཁ་ཁེངས་པ་དད་པ་དབང་མེད་དུ་སྐྱེ་བའི་བླ་མ་མཚན་ཉིད་དང་ལྡན་པ་ཞིག་བཙལ་ནས་བསྟེན་དགོས། འོ་ན་མཚན་ཉིད་དང་མི་ལྡན་པའི་བླ་མ་དེ་ཅི་འདྲ་ཞིག་ཡིན་སྙམ་ན། སྔོན་མཚན་ཉིད་པའི་སྟོན་པ་གཉིས་ཀྱི་གཅིག་གིས་ཆོས་བཤད་བྱས་པས་ཟས་ནོར་བག་རི་བྱུང་ཚེ།གཅིག་པོ་ན་རེ། ཁྱོད་ཀྱིས་གོ་བཅད་ཟེར། ཡང་མཚན་ཉིད་པའི་སྟོན་པ་ཞིག་ན་རེ། ཆོས་དག་མང་རབ་ཤེས་ཏེ་ད་དུང་དོན་གཅིག་མ་འགྲུབ་ཟེར་བ། དོན་གང་ཡིན་བྱས་པས་ཁྲི་ཁ་ཞིག་ནས་བླ་མ་ཁྲི་པ་གཅིག་གི་མིང་མ་ཐོགས་ཟེར་སྐད། དེ་བཞིན་དུ་ཚེ་འདིའི་འཇིག་རྟེན་ཆོས་བརྒྱད་ཀྱི་སྣང་ཤས་ཆེ་བས་བླ་མ་མི་འོང་།སྔོན་སྔགས་པ་ཞིག་གི་རྡོར་ལེགས་བརྟེན་ནས་ལོ་གཉིས་གསུམ་ཙམ་ལ་འཕྲིན་ལས་མྱུར་བ་བྱུང་། དེའི་འཕྲོ་ནས་བཟུང་ཉིན་རེ་གཉིས་ཀྱི་གེསུར་མཆོད་ཆགས་པ་བྱུང་ན། ན་ཚ་དང་གོད་ཁ་གཏོང་ལ། ཡང་རེམས་ནས་གསོལ་མཆོད་བྱས་ཚེ་འཕྲིན་ལས་མྱུར་བ་ཞིག་བྱུང་སྐད། དེ་བཞིན་དུ་བླ་མ་ནོར་རྫས་ཀྱི་འདོད་པ་ཅན་ཕྱག་རྟེན་རེ་བལྟས་ནས། དང་པོའི་དུས་ཐུགས་རྗེ་ཆེ་ཆེ་འདྲ་བ་བྱས། ལོ་ཟླ་བ་ཁ་ཤས་སོང་ཚེ་སློབ་མའི་བསྙེན་བཀུར་དང་ཞབས་ཏོག་བག་རེ་ཆུང་བ་དང་ཅུང་ཟད་འགྱངས་པ་བྱུང་ན་ཀོ་ལོང་དམ་ཞིང་། ནོར་སྙིང་སྡུག་རེ་ཕུལ་ན་འཛུམ་ཡལ་ཡལ་ཡོངས།250

ཅུང་ཟད་རེ་ལ་ཡང་དགའ་མི་དགའི་རྣམ་འགྱུར་སྣ་ཚོགས་སྟོན་ཞིང་། སློབ་མས་ཆོས་བཞིན་བྱེད་མི་བྱེད་མི་ལྟ་བར། ཕྲལ་གྱི་ཟས་ནོར་ཁོ་ན་ལ་ལྟ་ཞིང་རྡོར་ལེགས་ལྟར་འགྱུར་ལྡོག་ཆེ་བའི་བླ་མ་་་་དེས་མི་ཡོང་། སྔོན་ཝ་མོ་ཞིག་ཟས་ཚོལ་དུ་ཕྱིན་པས། རྩིག་ཕག་གཅིག་ན་རམ་ཚོས་བྱེད་པའི་ཕྲུ་བ་ཞིག་འདུག་པ་ལ་ཅི་བྲོ་བསྣུམ་པས། ཁ་སྤུ་སྔོ་ཡལ་གྱི་སོང་བས། དེར་ལུས་ཀུན་ཚོས་ཕྲུར་བཅུག་ནས་སྤྲུགས་པས་ཤིན་ཏུ་མཛེས་པ་ཞིག་བྱུང་བས། དུད་འགྲོ་ཐམས་ཅད་ཀྱི་དཔོན་དུ་བཀུར་ནས། གླང་པོ་ཆེའི་ཤུལ་སྟེང་དུ་བཞག་ནས་བསྙེན་བཀུར་བྱེད་ཙམ་ན། ཝ་རྣམས་ལ་ལྷག་པར་སྡང་བ་བྱུང་བས། ཝ་རྣམས་ཀྱིས་གྲོས་བྱས་པས། འུ་ཅག་གི་དཔོན་པོ་འདིའི་མཚུལ་པ་མཇུག་མ་གང་ལ་བལྟས་ན་འུ་ཅག་་་་་་ཝའི་རིགས་དང་ཤིན་ཏུ་འདྲ་བར་འདུག་པས། འུ་ཅག་ཐམས་ཅད་ཀྱིས་ཁོའི་སྔོན་དུ་སྐད་འདོན་བྱས་ཏེ། ཐམས་ཅད་ཀྱིས་ཝ་སྐད་བཏོན་པས། དེར་ཝ་དེས་ཀྱང་སྐད་མ་བཏོན་ན་སྤུ་བྱེ་བས་ཝ་སྐད་བཏོན་པས་གླང་པོ་ཆེས་བསྐྱུར་སྐད། དེའི་ཚེ་ནམ་མཁའ་ནས་ལྷའི་ཚིགས་བཅད་བརྗོད་པ། མ་རབས་མཐོ་སར་ཕྱིན་པ་འདི། །འགྲོ་བ་རྣམས་ལ་རྩྭ་བཞིན་བལྟ། །དེ་དག་མྱུར་དུ་ཕུང་འགྱུར་ཏེ། །ལྤགས་པ་སྔོན་པོའི་ཝ་བཞིན་ནོ། །ཟེར་སྐད། དེ་བཞིན་དུ་ནང་ན་ཡོན་ཏན་མེད་པར་ཕྱིའི་སྤྱོད་ཚུལ་བཟང་་་་་་་་་་251

བཟང་འདྲ་བ། གོས་ཀྱི་ལྷབ་ལྷུབ་དང་། སྤྱོད་པའི་འགྱིང་བག་དང་བཅས་ནས་མཐོན་པོ་ལ་བྱམས་ཤིང་། གང་དམན་པ་ལ་སྡང་བའི་ཝ་སྐྱེས་འདྲ་བའི་བླ་མ་དེས་མི་ཡོང་། སྔོན་ནགས་གསེབ་ཅིག་ཏུ་སྤྲེའུ་མང་པོ་ཡོད་པ་ལས། སྤྲེའུའི་དཔོན་པོ་ཞིག་ཡོད་པས་མཚན་མོ་ནགས་ཀྱི་མཐའ་མར་ཕྱིན་པས། ཁྲོན་པ་གཅིག་གི་ནང་ན་ཟླ་བའི་གཟུགས་བརྙན་དཀར་ལྷག་གེ་ཤར་འདུག་པ་མཐོང་་་་ནས། ཟླ་བ་མ་གི་ཡར་བླང་སྙམ་པས་ཁོ་མ་ཐར་ཏེ། ཟླ་བོ་ཀུན་བོས་ནས་ངའི་མཇུག་མ་ལ་རྩལ་སྟོབས་ཆེ་བ་གཅིག་འཇུས་ཤིག་ཟེར་ཏེ། དེ་ལྟར་རིམ་གྱིས་འཇུས། ཀུན་གྱི་མཇུག་ཏུ་འཁོས་ཆུང་གཅིག་གིས་ཁྲོན་ཁར་འཛིན་དུ་བཅུག་ནས། དཔོན་པོས་སྣ་དྲངས་ཏེ་ཁྲོན་པའི་གཏིང་དུ་ཟླ་བ་རྙབ་དུ་ཕྱིན་པས། ཁྲོན་ཁའི་སྤྲེའུ་དེས་མ་ཐུབ་པར་ལག་ནས་ཤོར་བས་སྤྲེའུ་ཀུན་ཁྲོན་པར་་་་་་རུབ་ཀྱིས་སོང་སྐད། དེ་དུས་ལྷའི་ཚིགས་བཅད་བརྗོད་པ། མི་མཁས་ཚད་མར་མ་གྱུར་པའི། །དཔོན་པོ་ངན་པའི་ངག་ཉན་ན། །དེ་དག་མྱུར་དུ་ཕུང་འགྱུར་ཏེ། །ཆུ་ཟླ་རྙབ་པའི་སྤྲེའུ་བཞིན། །ཞེས་ཟེར་རོ། །དཔེ་དེ་བཞིན་སློབ་དཔོན་ངན་པ་ཆོས་མི་ཤེས་ཀྱང་ཆོས་ལྟར་བཅོས་པ་དབང་པོ་ཆེའི་ཁ་ལ་ཉན་ན། རང་ཕུང་བར་མ་ཟད་བཀའ་མ་ཆོག་པའི་རིང་ལ་གཞན་སློབ་མ་ཐམས་་་་་་ཅད་ཀྱང་འཕུངས་ནས། ངན་སོང་དུ་དཔོན་སློབ་ཀུན་རུབ་ཀྱི་252

འགྲོ་བས། སྤྲེའུའི་དཔོན་པོ་འདྲ་བའི་བླ་མ་དེས་མི་ཡོང། སྔོན་ཞང་པ་ཚབ་ཁྲོད་པ་བྱ་བ་ཆོས་མཁས་ལ་ཚུལ་ཁྲིམས་མེད་པ་་་་་་་་གཅིག་ན་རེ། སློབ་མ་ཀུན་ལ་ང་ཟེར་ཉོན། ང་བྱེད་མ་བྱེད་ཟེར་རོ། །དེ་བཞིན་དུ་ཁ་ནས་ཆོས་བཤད་ཤེས་ཀྱང་སྤྱོད་པ་ཆོས་བཞིན་མི་བྱེད་པའི་བླ་མ་དེས་སློབ་མའི་མགོ་མི་འགྲོངས། དེས་ན་པོ་ཏོ་བའི་ཞལ་ནས། ད་ལྟ་མི་ནག་པ་ཀུན་གྱི་གཉེན་འདམ་པ་རེ་ལ་ཡང་རྟོག་དཔྱོད་མང་དུ་བྱེད་ཏེ། བཤེས་གཉེན་སྣ་རེ་སློབ་པ་ཡང་དཔོན་མཁས་མི་མཁས་ལ་རྩིས་གདབ་ཆེར་བྱེད་ན། འོ་སྐོལ་དེ་རྣམས་ཀྱི་དོ་མིན། སོ་སོ་སྐྱེ་བོའི་ས་ནས་སངས་རྒྱས་ཀྱི་ས་རུ་འགྲོ་བའི་ལམ་མཁན་བླ་མ་ལ་རེ་དགོས་པས། སློབ་དཔོན་གྱི་སྐྱོན་ཡོན་ལེགས་པར་བརྟགས་ལ། ལམ་སྣ་འགྲོངས་ངེས་ཀྱི་བླ་མ་རེ་འཚོལ་དགོས། དེ་ཡང་ཆོས་འབྲེལ་མ་བྱས་པའི་གོང་ལ་སྐྱོན་འདུག་གམ་མི་འདུག་རྟོག་དགོས། ཆོས་འབྲེལ་བྱས་ནས་ཡོན་ཏན་ལ་བརྟགས་དགོས་གསུངས། འོ་ན་བླ་མ་མཚན་ཉིད་དང་ལྡན་པ་དེ་ཇི་འདྲ་ཞིག་ཡིན་སྙམ་ན། རབ་བྱུང་ན་སྔོན་གྱི་ཇོ་བོ་འབྲོམ་ཁུ་རྔོག་སོགས་བཀའ་གདམས་བླ་མ་གོང་མ་རྣམས་ལྟར།བླ་མ་བསླབ་གསུམ་རྟོགས་པའི་ཆོས་ཀྱི་རྒྱུད་དུལ་བ་ཞི་བ་ཉེ་བར་ཞི་བ། སྡེ་སྣོད་གསུམ་གྱི་ལུང་གི་ཆོས་ཀྱི་རྒྱུད་ཕྱུག་ཅིང་། དེ་ཁོ་ན་ཉིད་ཀྱི་དོན་རྟོགས་པ། གདུལ་བྱ་ལ་སྨྲ་མཁས་པ། བརྩེ་བ་253

དང་ལྡན་པ། ཆོས་འཆད་པ་སོགས་སློབ་མ་སྐྱོང་བ་ལ་སྐྱོ་ངལ་མེད་པ་ཞིག་དགོས། སྔོན་ཇོ་བོ་བོད་ཡུལ་གྱི་སྙེ་ཐང་ན་བཞུགས་དུས། ཐེངས་གཅིག་ངས་བསྒོམ་ཞིག་བྱ་དགོས་པར་འདུག་གསུངས། དེ་ཅི་ལགས་ཞུས་པས། རྒྱ་གར་ན་ངའི་སློབ་མ་ཞིག་བསྒོམ་པར་འདོད་འདུག་སྟེ་མི་ཡོང་འདུག་གསུངས། སློབ་མས་བསྒོམས་མ་བྱུང་བ་ལ་བླ་མས་བསྒོམས་པས་ཕན་ནམ་ཞུས་པས།དེ་ལ་མི་ཕན་ན་བླ་མས་ཅི་བྱེད་གསུངས། ཡང་ཐེངས་གཅིག་རྒྱ་གར་ནས་ངའི་སློབ་མ་གཅིག་གིས་ང་ལ་མཆོད་པ་འབུལ་བའི་་་་་་དྲིལ་བུའི་སྒྲ་ཐོས་གསུངས། སྔོན་བཀའ་གདམས་བསྟན་པའི་འབྱུང་གནས་འབྲོམ་གྱིས་དུས་གཅིག་གི་ཚེ་ན་ཏིང་ངེ་འཛིན་་་་་་་གཅིག་ལ་མཉམ་པར་བཞག་པས། རྟ་པའི་ཉིན་ལམ་བཅུ་བདུན་ཚུན་ཆད་མངའ་བར་གདའ་གསུངས། སྔོན་རྗེ་མི་ལས་མཉམ་བཞག་གི་ངང་ནས་རས་ཆུང་པ་རྒྱ་གར་དུ་ཕར་འགྲོ་ཚུར་འོང་བ་རྣམས་གསལ་ལེར་གཟིགས་ནས། ཚུར་འོང་དུས་སྔོན་དུ་བསུ་བ་བྱེད་དུ་བྱོན། རས་ཆུང་པས་ཉིན་གཅིག་མཉམ་བཞག་གི་ངང་ནས། སྲིད་པའི་རྩ་རྩེ་ཀུན་གཟིགས་ཤིང་ཁྱད་པར་རྗེ་བཙུན་མི་ལས་ཉ་ནམ་གྲོག་ཕུག་ན་སློབ་མ་རྣམས་ལ་ཆོས་འཆད་པ་དང་་་་་བཞེངས་བཞུད་གང་བྱེད་ཐམས་ཅད་གཟིགས་པ་བྱུང་། དེ་བཞིན་དུ་བླ་མ་རྒྱང་ན་གནས་ཀྱང་སློབ་མའི་སྐྱིད་སྡུག་ཡེ་ཤེས་ཀྱི་254

སྤྱན་གྱིས་སྒྲིབ་མེད་གཟིགས་ཤིང་། གསོལ་བ་འདེབས་པ་ལྷའི་སྙན་གྱིས་ལྷང་ལྷང་གོ་བ། སྒོམ་མ་སྐྱེས་པ་ཡང་བྱེན་གྱིས་བརླབས་ནས་རྒྱུད་ལ་དབང་མེད་དུ་སྐྱེ་རུ་འཇུག་པའི་བླ་མ་ཞིག་དགོས།སྔོན་རས་ཆུང་པས་རྒྱ་གར་ནས་མུ་སྟེགས་ངན་སྔགས་ཁྱེར་འོང་བ། རྗེ་བཙུན་གྱིས་རང་གཞན་ཕུང་དུ་དོགས་ནས། རས་ཆུང་པ་ཆུ་ལེན་དུ་སོང་ཤུལ་ནས་མེ་ལ་བསྲེགས་པས། རས་ཆུང་སྔར་མཛད་སྤྱོད་ལ་མི་མོས་པ་ཅུང་ཟད་སྐྱེས་ཡོད་པའི་ཁར་དེ་ལྟར་་་་་མཛད་ཚེ་དད་པ་རྩ་བ་ནས་ལོག་པའི་རྣམ་འགྱུར་བསྟན་ཚེ། རྗེ་བཙུན་གྱིས་ལུས་ལྷའི་དཀྱིལ་འཁོར་དུ་སྤྲུལ། ཕ་བོང་འདམ་ལྟར་བཛིས། ཟན་ལྟར་བཅད། ནམ་མཁའ་ལ་བྱ་ལྟར་འཕུར། གློག་ལྟར་འཁྱུག་པ་སོགས་ཛུ་འཕྲུལ་ཡ་མ་ཟུང་སྣ་ཚོགས་པ་བསྟན་་་་་་ནས། རས་ཆུང་པའི་མ་དད་པའི་སྣང་བ་བསྒྱུར་བ་དང་། སྔོན་ཁམས་སུ་རབ་ཏུ་བྱུང་བའི་མཁན་པོ་གཅིག་ཆང་བག་རེ་གསོལ་བས། མཁན་བུ་ཀུན་མཁན་པོའི་ལད་མོ་བྱས་ནས་ཆང་འཐུང་བ་ལ། ཁྱེད་ཆང་མ་འཐུང་ང་དང་མི་འདྲ་གསུངས་པ་ལ། མ་ཉན་ཚེ་ཉིན་གཅིག་མཁན་བུ་རྣམས་བོས་ནས། ཇ་རྟེན་དུ་རྒྱ་ཁབ་སྙིམ་པ་གང་རེ་དྲངས་ནས། ངའི་ལད་མོ་བྱེད་ན་ད་འགོམས་ཤིག་གསུངས་ནས་ཞལ་དུ་ཞུ་ནས་ཀྲོག་ཀྲོག་གསོལ་བས། གཞན་མཁན་བུ་རྣམས་ཀྱི་འགམས་མ་ཐུབ་པ་བྱུང་ནས་ཕྱག་འཚལ་་་་་་་255

ནས་གསུངས་ལྟར་མཛད་སྐད། དེ་བཞིན་དུ་སློབ་མ་བླ་མའི་མཛད་སྤྱོད་ལ་མི་མོས་ཤིང་། བཀའ་བཞིན་མི་བྱེད་པ་ལ། མི་མོས་པའི་སྣང་བ་བསྒྱུར་ནུས་དབང་མེད་དུ་དད་པ་སྐྱེ་ནུས་པར་བྱེད་པའི་བླ་མ་ནུས་པའི་ཡོན་ཏན་གྱི་རྟགས་དང་ལྡན་པ་ཞིག་དགོས།སྔོན་པོ་ཏོ་བ་དཔོན་སློབ་ཐང་དཀྱིལ་ཞིག་ན་ཡོད་དུས་ཞིག་ལ་་་་་འབྲོག་པ་ཕྱུག་པོ་ཞིག་ཕ་ཤི་ནས་དངུལ་སྲང་མང་པོའི་རིན་ཐང་ཅན་གྱེ་གཡུ་ཆེན་པོ་ཞིག་ཕུལ་བ་དེར་ཞོག་ཅིག་གསུངས་ནས་་་་་་བསྔོ་བ་མཛད། འབྲོག་པ་ས་དེར་ཞག་གི་བསྡད་ནས་ཕྱི་ཉིན་དཔོན་སློབ་ཕེབས་ཤུལ་དུ་བལྟས་ཚེ་སྔར་གྱི་གཡུ་ཕུལ་བ་དེ་ཀ་ན་བཞག་འདུག་པ་མཐོང་ནས་ཁོ་དད་པ་སྒྱེས། བླ་མ་དང་འཁོར་ཐམས་ཅད་ངོ་མཚར་ཆེ་བར་འདུག་སྙམ། དེར་ཁོས་ཀྱང་གཡུ་ཁྱེར་མ་འོང་བར་ས་དེ་ཁར་བཞག་སྐད། སྔོན་གུང་ཐང་གནས་བརྟན་གསེར་ཞོ་བྱ་བའི་དྲུང་དུ། རྒྱ་གར་གྱི་རྣལ་འབྱོར་པ་ཞིག་བྱོན་ནས། དེ་མན་ངག་ཞུས་ཏེ་སྒྲུབ་པའི་མོད་ལ་གྲུབ་ནས། ས་འོག་གི་གཏེར་བག་རེ་མཐོང་བ་བྱུང་། དེ་ནས་རྣལ་འབྱོར་པ་གཤེགས་པ་ལ་རེ་ཕྲུག་གི་ན་བཟའ་གཅིག་ཕུལ་ནས་མི་གཉིས་་་་་་སྐྱེལ་དུ་བཏང་བས། ཡ་གིར་སླེབ་ཙ་ན་ན་བཟའ་ཕུལ་བ་དེ་སྐྱེལ་མཁན་གཉིས་ལ་བྱིན་ནས། ཁོའི་སྙིང་ལ་ང་གྲང་བ་ཡིན་སྙམ་སྟེ།ང་ལ་གྲང་བ་མེད་གསུངས་ནས་གཤེགས་སྐད། སྔོན་རྗེ་མི་ལ་ལ་256

དྭགས་པོ་ལྷ་རྗེས་གསེར་སྲང་མང་པོ་དང་ཇ་ཕུལ་བ། རྗེ་བཙུན་གྱིས་གསེར་དང་མི་རྒན་ལོ་མི་མཐུན། ཇ་བསྐོལ་བའི་ཐབ་ཆས་བདག་ལ་མེད་སོགས་མགུར་གསུངས་སླར་གནང་ནས་སྒྲུབ་་་་་་་་་རྒྱགས་གྱིས་གསུངས། དེ་བཞིན་དུ་བླ་མ་ཟང་ཟིང་ནོར་ལ་མི་བལྟ་ཞིང་། གང་ལ་ཡང་ཆགས་ཞེན་སྤུ་ཙམ་མེད་པ་ཞིག་དགོས། སྔོན་སྣར་ཐང་ན་སྐྱེ་པོ་གྲགས་རིན་བྱ་བའི་བཙུན་ཆུང་ཤེས་རབ་ཅན་ཞིག་ཡོད་པས། དགུང་ཕྱི་དྲོའི་ཁ་ཟས་ཟོས་པ་སློབ་དཔོན་གྱི་ལན་གཅིག་མཐོང་བས་ཅི་ཡང་མི་གསུང་བར་གཟིམ་མལ་དུ་བྱོན་་་་་་་ནས། ལྟུང་བ་ཕྲ་རྨ་བྱུང་བ་ལ་ཡང་སྙིང་ནས་སྤྱན་ཆབ་བསིལ་བ་གྲྭ་བས་མཐོང་ནས། ཁོང་གིས་ང་ལ་ལྟུང་བ་འདི་ཙམ་བྱུང་བ་ལ་ཐུགས་ཀྱིས་མི་བཟོད་པར་སྤྱན་ཆབ་བསིལ་ན། འདི་འདྲ་བའི་སློབ་དཔོན་གྱི་ཐུགས་དང་འགལ་བ་སུས་བྱེད་སྙམ་ནས། གསུང་ལྟར་བྱས་པས་ཉེས་པ་ཕྲ་མོས་ཀྱང་མ་གོས་པའི་བཙུན་པའི་ཚད་ཅིག་བྱུང་། སྔོན་བླ་མ་དྷརྨཱ་རཀྵི་ཏ་བྱ་བ་བཞུགས་པའི་ཐག་ཉེ་ན་མི་ཞིག་ནད་དྲག་པོས་ཐེབས་པ་ལ། སྨན་པ་ན་རེ། ནད་འདི་ལ་མི་གསོན་པོའི་ཤ་རྙེད་ན་ཕན་ཏེ། མི་རྙེད་ན་གཞན་ཐབས་མེད་ཟེར། དེས་ཕན་ན་ངས་སྦྱིན་གྱེས་གསུངས་ནས་བླ་མས་རང་གི་བརླ་ཤ་ནས་ཤ་བཅད་ནས་སྦྱིན། ནད་པས་ཤ་དེ་ཟས་པས་ཕན།ཁོང་གི་སྟོང་ཉིད་ཀྱི་རྟོགས་པ་མངོན་དུ་མ་གྱུར་པས་ཟུག་རྔུ་ཆེན་257

པོ་བྱུང་ཡང་། ནད་པ་སྙིང་རྗེ་བས་འགྱོད་པ་མ་སྐྱེས། ནད་པ་ལ་ཕན་ནམ་དྲིས་པས་བདག་གི་ནད་ལ་ཕན་ལགས་ཏེ། ཁྱེད་འོ་བརྒྱལ་དུ་བཅུག་ཟེར། ཁྱོད་བདེ་ན་ང་ཤི་ཡང་བཟོད་གསུངས།བླ་མ་བྱམས་པའི་རྣལ་འབྱོར་པས། ཆོས་གསུང་བའི་རྩ་རུ་མི་ཞིག་གིས་ཁྱེ་ལ་དབྱུག་པ་རྒྱབ་པས། བླ་མ་ཨར་གསུངས་ནས་འགྱེལ་བས། གཞན་རྣམས་ཁྱི་ལ་ཅི་ཡང་མ་གནོད་པར་འདུག་པ་ལ་ཚུལ་འཆོས་རེ་ཆེ་སྙམ་པ་བྱུང་བར། བླ་མས་མཁྱེན་ནས་སྐུ་རྒྱབ་བསྟན་པས་ཁྱེ་ལ་རྒྱབ་པའི་ཐད་ན་སྐུ་ཤ་ཁྱུ་རེ་སྐྲངས་འདུག་པ་མཐོང་ནས་ཡིད་ཆེས་ནས་དད་པ་བྱུང་། དེ་བཞིན་དུ་སློབ་མ་ལ་ཉེས་ལྟུང་ཕྲ་མོ་རེ་ཕོག་པ་ལ་ཡང་མི་བཟོད་པའི་སྙིང་རྗེ་སྐྱེ་་་་་་ཞིང་། སློབ་མ་སོགས་གཞན་ལ་ཕན་ན་སྐུ་ཤ་གཅོད་པ་ལ་ཡང་ཕངས་པ་མེད་པ། གཞན་གྱི་སྡུག་བསྔལ་ཡང་དངོས་སུ་རྒྱུད་སྟེང་དུ་ལེན་ནུས་པའི་བླ་མ་ཞིག་དགོས། སྔོན་ཏེ་ལོ་པའི་དྲུང་དུ་པན་ཆེན་ནཱ་རོ་པས་དཀའ་བ་མང་པོ་སྤྱད་ནས་རོ་ལྟར་གྱུར་པ་ལ། ཏེ་ལོ་པའི་ཕྱག་གི་བྱེལ་བ་རེ་མཛད་པས་བསོས་པ་བྱུང་། པཎ་ཆེན་ནཱ་རོ་པ་ལ་ཌོ་སྟི་པས་ཆང་བུམ་པ་གང་ཁྱེར་ནས་ཕུལ་བས་མགོ་ཐོག་ཏུ་ཕྱག་བཞག་ནས་བྱིན་གྱིས་བརླབས་པས། ཏིང་ངེ་འཛིན་ཁྱད་པར་ཅན་བརྙེས་ནས།སྡེ་སྣོད་གསུམ་ལ་མཁས་པ་བྱུང་། ཌོ་བྷི་པ་དང་ཇོ་བོ་གཉིས་ཀྱི་བར་དུ་ཟླ་ལམ་ཞིག་ཡོད་ཀྱང་། ཇོ་བོས་258

གསོལ་བ་བཏབ་པས་རྨི་ལམ་དུ་མི་ཤ་ལག་པ་ཞིག་ཁྱེར་ནས་བྱོན་ཏེ། ཁོང་རང་གི་གསོལ་ཞིང་ཇོ་བོ་ལ་ཁྱོད་ཀྱིས་ཟ་འམ་ཟེར་ནས་སྲིན་ལག་ཅིག་བཅད་ནས་སྦྱིན་པ་ཟོས་པ་རྨིས་པས་མནལ་སད་ཙ་ན། སྔར་མེད་པའི་ཏིང་ངེ་འཛིན་ཁྱད་པར་ཅན་ཐུགས་རྒྱུད་ལ་རང་འཁྲུངས་སུ་བྱུང་། མ་ཞིག་གིས་མི་ཚང་ཞིག་གི་ཆོས་ཀློག་བཞིན་ཏིང་ངེ་འཛིན་བསྒོམ་པས། སྒོ་རུ་རྣལ་འབྱོར་པ་གཅིག་བྱུང་ནས་བསོད་སྙོམས་བླངས་པས་རང་ག་ཏིང་ངེ་འཛིན་གྱི་་་་་་་ངང་ལ་ལྷན་གནས་པ་བྱུང་བས་ནང་ན་སུ་ཡོད་དྲིས་པས་མ་ཞིག་ཡོད་ཟེར་བ་དེའི་བྱེན་རླབས་སུ་གོ་ནས་ནང་དུ་འོངས། ཕྱག་འཚལ་བྱིན་རླབས་སོགས་ཞུས་སྐད། དེ་བཞིན་དུ་བླ་མ་རྟོགས་པའི་བདག་རྒྱུད་གྲོལ་ཞིང་། ཐུགས་རྗེས་གཞན་རྒྱུད་སྨིན་པར་བྱེད་ནུས་པའི་བླ་མ་བྱིན་རླབས་ཅན་ཞིག་དགོས། སྔོན་འཕགས་པ་ཐོགས་མེད་ཀྱིས་རྗེ་བཙུན་བྱམས་པ་ཞལ་གཟིགས་ནས་ཆོས་་་་ཐོབ་པ་དང་། རྗེ་རིན་པོ་ཆེས་རྗེ་བཙུན་འཇམ་དབྱངས་ནམ་འདོད་དུས་ཞལ་གཟིགས་པ་དང་། གྲུབ་ཆེན་ལས་ཀྱི་རྡོ་རྗེས་ཕྱག་ན་རྡོ་རྗེ་ལ་དངོས་སུ་ནམ་འདོད་དུས་ཆོས་ཞུས་ཆོག་པ་དང་།ཀུན་མཁྱེན་ཀློང་ཆེན་རབ་འབྱམས་པ་ལྷ་མོ་དབྱངས་ཅན་མའི་་་་ཕྱག་ཏུ་བསྣམས་ནས་རི་རབ་གླིང་བཞི་གླིང་ཕྲན་བསྟན་པ་བྱུང་།དེ་བཞིན་དུ་བླ་མ་ལྷག་པའི་ལྷ་རྣམས་ཀྱི་ཞལ་གཟིགས་ཤིང་་་་་་་་་259

གསུང་གི་སྣང་བ་ཐོབ་པ་ཞིག་དགོས། པོ་ཏོ་བའི་ཞལ་ནས།བསྒོམ་པ་སྤ་བསྒོམས་བྱ་བས་གོང་མའི་ཏིང་ངེ་འཛིན་བསྙེན་པ་ཞིག་བཞུགས་པ་ལ། དུས་གཅིག་གི་ཚེ་ཁོང་ལ་འཇུག་པའི་ཉེས་པ་ཞིག་བྱུང་སྙམ་ནས་ཐུགས་མ་བདེ་བ་ལ། ཁ་སར་པཱ་ཎིའི་ལུགས་སྐུ་ཞིག་ལ་བསྐོར་བ་མཛད་ཀྱིན་བཞུགས་པས་ལུགས་སྐུས་གསུང་བྱོན་ནས། དེས་ཁྱེད་ལ་ཉེས་པར་མི་འགྱུར་གྱིས་གསུང་སྐད། འོ་སྐོལ་ཐམས་ཅད་མཁྱེན་པའི་གོ་འཕང་བགྲོད་པ་ལ་ལམ་མཁན་གྱི་བླ་མ་འཁོར་བ་ལས་རིང་དུ་སོང་བ་དེ་ལྟ་བུ་རེ་འཚོལ་དགོས་གསུངས། ཡང་ཁོང་གིས། ངས་ད་ལྟ་རི་རྩེ་ཡ་གི་ན་གསེར་གྱི་ཁྲོན་པ་རྡོལ་ནས་ཡོད་ཀྱིས་ཁྱེད་རང་ལེན་དུ་སོང་བྱས་ཀྱང་། ངས་ངག་འཁྱལ་དུ་གོ་ནས་ཁྱེད་འགྲོར་མི་ཉན། ང་རང་གིས་རིངས་པར་ཕྱིན་ན་ཁྱེད་ཚོ་ཡང་གཞུག་ན་ཡར་འགྲིལ་ཡོང་། དེ་བཞིན་དུ་བླ་མ་རང་ཆོས་བཞིན་མི་བྱེད་པར་གཞན་ལ་ཆོས་བཤད་ཀྱང་ལག་ལེན་བྱེད་མཁན་མི་ཡོང་། བླ་མ་རང་གིས་ཆོས་བཞིན་བྱས་ན། གཞན་ཡང་རྗེས་སུ་སློབ་པ་བག་རེ་ཡོང་། དེས་ན་བླ་མ་དེ་ཁོ་རང་ཡང་ཆོས་བཞིན་བྱེད་ལ། གཞན་ཡང་ཆོས་བཞིན་བྱེད་དུ་སྦྱོར་བ་ཞིག་དགོས་གསུངས། དེ་འདྲའི་བླ་མ་ཞིག་དང་མཇལ་ན་སློབ་མ་དེ་ཇི་ལྟར་ངན་རུང་རྒྱུད་བྱིན་གྱེས་རླབས་ནས་བཙན་་་་་་ཐབས་སུ་སངས་རྒྱས་པ་འབྱུང་། འོ་ན་སྙིགས་དུས་འདིར་ཡོན་260

ཏན་དེ་འདྲ་དང་ལྡན་པའི་དགེ་བའི་བཤེས་གཉེན་རྙེད་དཀའ་་་་བས་མ་རྙེད་ན་ཇི་ལྟར་བྱ་སྙམ་ན། སྔོན་གྱི་བཀའ་གདམས་བླ་མ་ཞང་བཙུན་ཡེར་པ་དང་། གཉན་སྟོན་རྣམ་གཉིས་ལ་སྨྲ་མཁས་སོགས་གཞན་ཡོན་ཏན་རྒྱ་ཆེན་པོ་མི་མངའ་ཡང་། བསླབ་པ་གསུམ་དང་བྱང་ཆུབ་ཀྱི་སེམས་ཐུགས་རྒྱུད་ལ་མངའ་བས།གཞན་འགྲོགས་་༤་ད་དང་དྲུང་དུ་འཁོད་ཚད་གྱེ་གྲྭ་བུ་སློབ་་་་་་་་་་རྣམས་ལ་ཕན་པ་བྱུང་། དེ་བཞིན་དུ་བླ་མ་གཞན་ཡོན་ཏན་རྒྱ་ཆེ་དཔངས་མཐོ་བ་མ་མཆིས་ཀྱང་། བསླབ་པ་གཙང་ཞིང་བྱང་སེམས་ཆེ་བ་བསྟེན་རུང་། གལ་ཏེ་དེ་ལྟ་བུ་ཡང་མ་རྙེད་ན། སྡེ་སྣོད་གསུམ་པོ་སོགས་རང་ལ་མཁོ་བའི་ཆོས་ལ་མཁས་ན་ཁྱིམ་པ་ཡིན་ཡང་བསྟེན་ཆོག་པ་ཇོ་བོ་རྗེས་གསུངས་སོ། །འོ་ན་བླ་མ་མཚན་ཉིད་དང་ལྡན་པ་དེས་སློབ་མ་ཇི་ལྟར་སྐྱོང་སྙམ་ན། སྔོན་གྱི་བཀའ་གདམས་པ་དང་བཀའ་བརྒྱུད་པའི་བླ་མ་མཚན་ཉིད་་་་དང་ལྡན་པའི་ཞབས་དྲུང་དུ། སློབ་མ་སྣོད་དང་ལྡན་པ་གཏུགས་ཚེ་ཐུགས་སྤྲོ་སློབ་མ་དེ་འབྱོར་བ་མེད་པ་ཡིན་ན། ལྟོ་གོས་ཆོས་གསུམ་གྱེ་སྒོ་ནས་བསྐྱངས་ཏེ་ཐར་པའི་ལམ་ལ་འགོད་པ་ལྟར།སློབ་མ་སྣོད་ལྡན་བྱུང་ན་བརྩེ་བས་རྗེས་སུ་བཟུང་། རང་ལ་འབྱོར་བ་ཡོད། སློབ་མ་ལ་གཏན་ནས་མེད་པ་ཡིན་ན། ཕངས་པ་མེད་པར་ལྟོ་གོས་ཆོས་གསུམ་གྱི་སྒོ་ནས་སྐྱོང་བའི་བླ་མ་ཐུགས་རྗེ་261

ཆེ་བ་ཞིག་དགོས། སྔོན་པོ་ཏོ་བ་གངས་སྐྱ་མོ་ན་བཞུགས་ཙ་ན།ནངས་མ་གཅིག་མི་ཞིག་གིས་བོང་ཐོར་གཅིག་ལ་ལུག་ཁལ་གྱི་་་་་་ནང་དུ་ལ་མ་ཁྲེས་སེ་རེ་བཅུག་ནས་འགེལ་བ་གཟིགས། དེ་ནས་སང་ནངས་པར་ལ་མ་ཁྲེས་སེ་གཉིས་བཅུག་ནས་འགེལ་བ་་་་་་་་་་གཟིགས་པས་ཁོང་གི་ཐུགས་ལ་བླ་མས་སློབ་མ་སྐྱོང་བ་ཡང་འདི་འདྲ་བ་གཅིག་དགོས་སྙམ་པ་དགོངས། ཡང་བཙུན་རྒྱབ་པའི་བཙུན་པ་ཇོ་ལགས་ཟེར་བ་གཅིག་པོ་ཏོ་བ་ལས་ཀྱང་སྔ་བ་ནས་་་་དགེ་བཤེས་སྟོན་པའི་ཕྱག་ཕྱིར་བཞུགས་པ་དེ་སྙུང་བས། དེའི་ནད་གཡོག་པོ་ཏོ་བ་དང་། ཕུ་ཆུང་པ་དང་དགེ་ཚུལ་གཅིག་དང་གསུམ་གྱེས་བྱེད་པ་ལ། མུ་གེ་ཆེ་བས་ཁོང་རྣམས་ལ་རྒྱགས་ཙམ་མེད་པས་གཞན་དུ་འགྲོ་བ་རིངས་ཀྱང་། ནད་པ་མ་སོས་་པས་ད་ནད་པ་མྱུར་དུ་དྲག་པར་འདོད། ནད་པ་ཡང་དང་ཁ་ཕྱེ་ནས་གཅིག་ཆར་ཟས་སྐོམ་འདོད། ཟས་སྐོམ་བཟང་པོ་ཟོ་ས་ན་ནད་པ་དྲག་པའི་ཐབས་ཡིན་ཡང་། འདོད་ཚད་སྦྱིན་ན་ནད་ལོག་ནས།སླར་ཡང་རིང་རྒྱང་ངེ་སོང་གི་དོགས་ནས། ཟས་ཆེ་བར་འདོད་ཀྱང་ཆུང་ངུ་སྟེར། སྐོམ་མང་དུ་འདོད་ཀྱང་ཉུང་ངུ་སྟེར་བ་ལ་བརྟེན་ནས། ངེད་ཀྱི་དགེ་བཤེས་སྟོན་པས་རིམ་གྱིས་སྟོན་པ་ཡང་དེ་ལྟ་བུ་ཞིག་ཡིན་པར་དགོངས། སྔོན་གཙང་བུ་བསྒོམ་ཆུང་བྲག་གི་སྤེའུ་ཀེ་རུ་ན་གཅིག་པུར་བཞུགས་དུས། བྲག་ལ་ཁུག་རྟའི་ཚང་262

བཅའ་བ་ལ་ཚེགས་ཆེ་བར་འདུག་དགོངས། འདག་པ་ཁྱེར་ནས་སྐྱོར་སྐྱོར་མཛད་པའི་མོད་ལ་ཐང་ལ་ལོག་གིན་སོང་། བྱ་ཁོ་ཇི་ལྟར་བྱེད་གཟིགས་ནས་དེ་ལྟར་རིམ་གྱིས་བརྩིགས་པས་ཚང་དེ་་་་འགྲུབ་པ་བྱུང་བས། ངས་བྱའི་ཚང་ལ་བརྟེན་ནས་ཆོས་གོ་གསུངས། དེ་བཞིན་དུ་བླ་མས་སློབ་མ་ལ་ཆོས་སྟོན་པ་ཡང་། ཐོག་མར་ཟབ་མོ་སྟོང་པ་ཉིད་དང་། གསང་སྔགས་ཀྱི་རིམ་གཉིས་སོགས་བསྟན་ན་འགའ་ཞིག་ལ་ཕན་ལས་གནོད་ཆེ་བ་འབྱུང་་་་་་་བས། རེ་ཞིག་བཞག་ནས། བྱང་ཆུབ་ལམ་གྱི་རིམ་པ་འདི་བཞིན་ལམ་ལ་རིམ་གྱིས་བློ་སྦྱངས་ན་གང་གི་ས་ནས་ཆོས་ཀྱི་བབས་མི་་་་བརྡལ་བ་ཞིག་འོང་། དགེ་བཤེས་གསང་ཕུ་བའི་ཞལ་ནས། འགྲོ་ནི་ཡེ་འགྲོ་བན་གྱིས་མཆོངས་ས་མེད། ཉ་ནི་བགས་ཀྱིས་ཟ། རི་བོར་དལ་གྱིས་འཛེག དོན་ཆེན་རིམ་གྱིས་གཉེར་བྱ་བ་ཡིན་གསུངས། དེ་ལྟར་ཡིན་པས་ཤེས་བྱེད་ཀྱང་། རྒྱལ་གྱི་གངས་རྒྱ་མོར། དགེ་བཤེས་གྲགས་རྒྱལ་གྱིས་བྱང་ཆུབ་ལམ་གྱི་སྒྲོན་མ་ཞུས་ནས་གསུངས་པའི་སྐབས་སུ་འདི་སྐད་གསུངས་ཏེ། རྦ་ཙ་ཀླུ་རྡོར་བྱ་བའི་གཙོ་བོ་རྒད་པོ་གཅིག་རབ་ཏུ་བྱུང་ནས། པོ་ཏོ་བ་ལ་ཆོས་ཉན་པ་ལ། ཁོ་ཤེད་དགེ་བཤེས་ལེགས། རིམ་གྱིས་སློབ་པ་དེ་གཞོན་པ་ལོངས་ཡོད་པ་རྣམས་ཀྱི་ཆོས་སུ་འདུག ང་རྒས་པའི་ལོང་མེད་རྒན་པོའི་ཆོས་ཞིག་ཞུ་བྱས་པས། ཚོགས་སུ་འདི་སྐད་263

གསུངས་ཏེ། མདོ་ཁམས་སྨད་དུ་མགར་བ་ཞིག་གིས་ཁབ་མིག་རྒྱང་རིང་ངེ་བ་བྱས་འདུག་པར། ཁབ་མིག་རིང་བྱས་པས། དེ་ལ་ལེགས་མི་ལེགས་གང་ཡང་མི་ཟེར་བར། ང་ལ་ཕས་བསླབ་པ་ཡིན་ཟེར་རོ། །དེ་བཞིན་དུ་ང་ལ་ཡང་ཇོ་བཙུན་རིན་ཆེན་འོད་ན་རེ།ང་རྒས་པའི་ལོང་མེད་པས་རྒན་པོའི་ཆོས་ཤིག་ཞུ་ཟེར། རྒན་པོའི་ཆོས་ཤིག་ཁྱོད་ལ་མཁོ་ནི་ཡང་མཁོ་སྟེ། ང་ལ་འབྲོམ་དགེ་བསྙེན་རྒད་པོ་ཞིག་གིས་བསླབ་པའི་ཆོས་ལམ་གྱི་རིམ་པ་དེ་རང་ཡིན། རྒན་པའི་ཆོས་ཤིག་དང་། གཞོན་པའི་ཆོས་གཅིག་གཉིས་ང་ལ་མེད་གསུངས། དེ་བཞིན་དུ་རྒན་གཞོན་དབང་པོ་རྣོ་རྟུལ་གང་ཡིན་ཡང་ལམ་ལ་བན་མཆོངས་མི་བྱེད་པར་ཆོས་བྱང་ཆུབ་ལམ་གྱི་རིམ་པ་འདི་བཞིན་རིམ་གྱིས་འཁྲིད་ན་འཕྲལ་ཕུགས་་་་་་་གང་དུ་བཀྲ་ཤིས་པས། སྐྱེས་བུ་གསུམ་གྱི་ལམ་གྱེ་རིམ་པ་འདི་ནི་ཀུན་གྱེ་གཞུང་ལམ་ཡིན་པས་ལམ་ལ་འདམ་ཁ་མེད་པར་ཐམས་ཅད་འདིར་འཇུག་པར་བྱ། སྔོན་ཤཱ་བོ་པའི་དྲུང་དུ་སློབ་མ་གསར་བ་རེ་བྱུང་བ་དང་། ཇོ་བོ་ཁྱོད་ངའི་དྲུང་དུ་སྡོད་པ་ཡིན་ན། ཁོ་བོ་ནི་སྐྱོན་དང་མཚང་འབིགས་པས་རྒོལ་ལོ། །དེ་ཙ་ན་ཁྱེད་རང་ཀོ་ལོང་མ་དམ་ཞེས་གསུངས། ཁོང་ལ་བརྟེན་ཚད་མ་འཚེངས་མེད་པར་གདའ། དེ་བཞིན་དུ་བླ་མ་དེའི་སྙིང་ནས་སློབ་མ་ལ་བརྩེ་ཡང། དངོས་སུ་སློབ་མ་དམུ་རྒོད་ལ་བཀའ་བཀྱོན། སྙོམ་ཆུང་264

རྣམས་གཟེངས་བསྟོད། འདོད་པ་དང་ཉོན་མོངས་དབང་དུ་འཆོར་འཆོར་འདྲ་བ་རྣམས་ཚར་བཅད་ནས། ཕྱོགས་ཐམས་ཅད་དུ་ལམ་འཁྱོགས་སུ་མི་སྟེར་བར་ཡར་མཐོ་རིས་དང་ཐར་་་་་་པའི་ལམ་ལ་འགོད་དགོས། སློབ་མའི་སྣང་བར་གང་ཤར་བྱེད་དུ་བཅུག་ནས་མར་ངན་སོང་དང་ངན་འགྲོའི་ལམ་ལ་བཏང་ན་མི་ཡོང་བས། སློབ་མ་སྐྱོང་ཚུལ་ལ་མཁས་པར་བྱའོ། །འོ་ན་སློབ་མ་ངན་པ་སྣོད་དང་མི་ལྡན་པ་དེ་ཅི་འདྲ་ཞིག་ཡིན་སྙམ་ན། སྔོན་དགེ་བཤེས་འབྲོམ་གྱི་སྐུ་དྲུང་དུ་རྒྱུས་སྟོན་ཀེ་རུ་ཞེས་བྱ་བ་བཙུན་པ་ཞིག་པའི་དགེ་བསྙེན་ཞིག་འོངས་ནས། ཕྱག་རྟེན་དུ་གསེར་ཞོ་ཕྱེད་ཙམ་ཕུལ་ནས། ཆོས་དང་རྒྱགས་གཉིས་ཀ་ཞུ་བ་ཡིན་ཟེར་བ་ལ། དགེ་བཤེས་སྟོན་པ་ཞལ་ནག་རོག་གེ་བཞུགས་སྐད། དེའི་ཚེ་དགེ་བཤེས་ཕུ་ཆུང་པ་མདུན་ན་ཡོད་པས་བཀའ་བཀྱོན་པ་བྱུང་།སྔོན་རྗེ་མི་ལས་ཐོག་མར་ལྷོ་བྲག་མར་པ་མཇལ་དུས། ཕྱག་འཚལ་ཞབས་སྤྱི་བོར་བླངས་ནས་བླ་མ་རིན་པོ་ཆེ་བདག་ཉི་མ་ལ་སྟོད་ཀྱི་མི་སྡིག་པོ་ཆེ་ཞིག་ལགས་པས། ལུས་ངག་ཡིད་གསུམ་ཡང་འབུལ། ལྟོ་གོས་ཆོས་གསུམ་ཡང་བླ་མ་ལ་ཞུ། ཚེ་འདིར་སངས་རྒྱས་ཤིག་ཐུགས་རྗེས་འཛིན་པར་ཞུ་ཞུས་པས། མར་པའི་ཞལ་ནས། སྡིག་པོ་ཆེ་ཡིན་པའི་ཡུས་ང་ལ་ཅི་འགྲོ། ངའི་ཆེད་དུ་སྡིག་པ་བསག་ཏུ་བཏང་བ་ནི་མིན། གང་ལྟར་ནའང་ལུས་ངག་ཡིད་265

གསུམ་འབུལ་བ་དེ་བཟང་། ལྟོ་གོས་ཆོས་གསུམ་ཀུན་མི་ཡོང་།ཞེས་ཕྱི་རབས་གདུལ་བྱ་ལ་གོ་བ་སྐྱེ་ཕྱིར་དེ་སྐད་གསུངས། དེ་བཞིན་དུ་མཇལ་མ་ཐག་ནས་ལྟོ་གོས་ཆོས་གསུམ་་ཐམས་ཅད་་་་་་་དགོས་ཟེར་བའི་ཧམ་པ་ཅན་གྱི་སློབ་མ་དེས་མི་ཡོང་། སྔོན་སྐྱེས་བུ་སེ་ཐེར་བ་ལ་ཁམ་པ་ཚན་ཞིག་གིས་ཇ་སྐོལ་དང་ངེད་ཀྱི་ཆོས་ཉན་ཅིག་བྱ་བྱས་པས། ཁོང་གིས་ཁམ་པ་གྲེག་པ་ཚན་ཞིག་གིས་་སྐོར་ན་དཔེ་མེད་པར་འགྲོ་བ་ཟེར་རོ། །སྔོན་ཀུན་དགའ་བོ་སངས་རྒྱས་ཀྱི་ཉེ་གནས་སུ་བསྐོས་པའི་ཚེ། སྟོན་པས་མི་གསོལ་བའི་ན་བཟའ་རྙིང་བ་དང་། གསོལ་རས་ཀྱི་ལྷག་མ་མི་གནང་བ་དང་། ཆོས་འདོད་པ་རྣམས་ཀྱི་ཞུ་སྣ་བྱེད་དུ་སྟོན་པའི་སྤྱན་སྔར་དུས་ནམ་ཡང་འོང་ཆོག་པ་གསུམ་གནང་ན་ཞབས་འབྲིང་བྱེད་་་་ཞེས་ཞུས་པས་གནང་། ཀུན་དགའ་བོས་དེ་མ་འོངས་པའི་གང་ཟག་ལ་དགོངས་པ་ཡིན། དེས་ན་ཆོས་ལ་ཅི་ཡང་མི་རྩི་བར་ཇ་སུན་རེ་རེའི་མཐོ་དམན་ལ་ཐུགས་ལ་བཏགས་མ་བཏགས་རྩི་བ་དེ་ཕུགས་རུལ་བའི་རྟགས་ཡིན་པས་དེ་ལྟ་བུའི་སློབ་མས་མི་ཡོང་།སྔོན་པོ་ཏོ་བའི་དྲུང་དུ་ཞའི་ངང་པ་རྒྱ་གར་བྱ་བའི་བཙུན་པ་་་་་་་ཞིག་བྱུང་བ་ལ། དགེ་བཤེས་ཀྱི་ཐུགས་ཐག་པ་ནས་གདམས་ངག་བསྟན་ཡང་། ཁོ་ལ་ནང་ན་ཆོས་ལ་ཉེར་ལེན་མེད་པས་ཐབས་ཅི་བྱས་རུང་རྒྱུད་ལ་ཡོན་ཏན་གང་ཡང་མ་སྐྱེས་པས། དགེ་བཤེས་ཀྱི་266

ཞལ་ནས། ནང་གི་ཉེར་ལེན་མེད་པ་ལ། །ཕྱི་ཡི་རྐྱེན་གྱིས་མི་ཕན་ཏེ། །ཞ་ཡི་ངང་པ་རྒྱ་གར་ལ། །རིན་ཆེན་གསལ་གྱི་གདམས་ངག་རྡུགས། །གསུངས། དེ་བཞིན་དུ་ནང་ན་ཆོས་ལ་ཉེར་ལེན་མེད་པ་ལ་ཐབས་ཅི་བྱས་རུང་མི་ཕན། དེས་ན་ཆོས་ལ་འདོད་པ་མེད་པའི་སློབ་མ་དེས་མི་ཡོང་། སྔོན་གཅིག་གི་གཙུག་ཏོར་དཀར་མོའི་སྔགས་ཀྱི་ཕན་ཡོན་མེས་མི་ཚུགས་ཆུས་མི་ཚུགས་བྱ་བ་ལ་སོགས་པ་རྣམས་མཐོང་བས་ཁོས་སྙིང་པོ་བྲིས་ཏེ། ར་གཅིག་ཡོད་པའི་སྐེ་རུ་བཏགས་ཏེ་བྱིས་པ་འཚོ་རུ་བཏང་བས། སྤྱང་ཀི་བྱུང་ནས་ར་ཟོས། དེར་བྱེས་པས་འུ་ཅག་གི་ར་སྤྱང་ཀིས་ཁྱེར་བྱས་བས་ཕ་ན་རེ། འོ་ན་ཨ་ན་ལེ་ཇུག་སོང་བྱས་པས། བྱེས་པ་ན་རེ། ཨ་ན་ལེ་ཚུན་ཆད་ཅན་ཅོན་དུ་ཟོས་སོང་ཟེར་རོ། །དེ་བཞིན་དུ་སློབ་མ་ངན་པས་ཉོན་མོངས་སྤྱང་ཀི་དང་འདྲ་བ་དེ་མི་ཐུབ་པའི་རིང་ལ།སློབ་དཔོན་ཚུན་ཆད་ཅན་ཅོན་དུ་བཙོངས་པ་མང་བས། དེ་ལྟ་བུའི་སློབ་མས་མི་བཏུབ། སྔོན་བུད་མེད་གཅིག་ལ་མནའ་མ་གསར་བ་ཞིག་ཡོད་པས། དེས་མས་བུ་ལ་མི་སྡོད་ཀྱིས་དོགས་ནས།མནའ་མའི་དྲུང་དུ་བུ་ལ་བསྟོད་ར་མང་བོ་བཏང་བས། བག་མ་ན་རེ། ཨ་ནེ་ནི་བསྟོད་ར་ཆེ་ཏེ། བདག་ནི་མི་གཅིག་དང་མེ་འཇལ་ཟེར་རོ། །དེ་བཞིན་དུ་མཚན་ཉིད་དང་མི་ལྡན་པའི་སློབ་མ་ངན་པ་ཡིད་དུ་མི་འོང་བ་ལ། གཞན་འགའ་ཞིག་གིས་འདི་267

དད་གཏོང་ཤེས་རབ་ཆེ་སོགས་ཟེར་བསྟོད་ར་གཏོང་ཡང། དེ་དང་མ་མཇལ་བ་དགའ་གསུངས། འོ་ན་སློབ་མ་བཟང་པོ་ཆོས་ཀྱི་སྣོད་དང་ལྡན་པའི་མཚན་ཉིད་ཅི་འདྲ་ཞིག་ཡིན་སྙམ་ན། རབ་བྱུང་ན་སྔོན་གྱི་བཀའ་གདམས་བླ་མ་གོང་མ་རྣམས་ཀྱི་སློབ་རྒྱུད་ལྟར་། ཆགས་སྡང་མེད་པར་བློ་གཟུ་བོར་གནས་པ། བླང་དོར་འབྱེད་པའི་བློ་གྲོས་དང་ལྡན་པ། ཆོས་ལ་དོན་གཉེར་ཆེ་བ། ཆོས་དང་ཆོས་སྨྲ་བ་འ།་གུས་པ། ཡིད་ལེགས་པར་གཏད་ནས་ཉམ་པ་ཞིག་དགོས། སྔོན་འཕགས་པ་ནོར་བཟང་གིས་ཕྱོགས་བཅུ་ཐམས་ཅད་དུ་བླ་མ་བརྒྱ་རྩ་བཅུ་བསྟེན་པའི་དུས། ཁོང་ཡངས་ཤིང་གསལ་ལ་དྲི་མ་མེད་པར་གྱུར་པའི་བླ་མ་ཐམས་ཅད་ལ་་་་་་་་སངས་རྒྱས་ཀྱི་༼རྣདུ་ཤེས་རྣལ་མ་ཡོད་པས། གཞན་དུ་འགྲོ་བའི་དུས་ན་འབྲལ་ཡེ་མི་ཕོད་པར་ལན་བརྒྱ་སྟོང་དུ་མར་བསྐོར་བར་བྱེད་ཅིང་མིག་མཆི་མས་གང་བས་ཡང་དང་ཡང་དུ་ལྟ་བ་སོགས་བྱས་པའི་རྣམ་ཐར་ལྟར། བླ་མ་ལ་སངས་རྒྱས་དངོས་ཀྱི་མོས་གུས་གདུང་ཤུགས་དྲག་པོས་ལུས་ཀྱི་བ་སྤུ་གཡོ་ཞིང་མིག་ནས་མཆི་མ་འཁྲུག་ཅིང་། ནམ་ཡང་བླ་མ་དང་འབྲལ་བླག་མི་ཕོད་པའི་སློབ་མ་ཞིག་དགོས། སྔོན་སྔགས་པ་དད་ཅན་ཞིག་ལ་བླ་མ་གཞན་ཞིག་གིས་དད་པ་འགྱུར་རམ་མི་འགྱུར་ཚོད་བརྟག་ཕྱིར། སྔགས་པ་ཁྱོད་ཀྱི་བླ་མ་གཤེགས་པ་དེ་དམྱལ་བར་སྐྱེས་འདུག་གསུངས་་་་་་་268

པས། སྔགས་པ་ན་རེ། ངའི་བླ་མ་དུས་གསུམ་གྱི་སངས་རྒྱས་དེ་རང་ཀ་དམྱལ་བར་སྐྱེ་དོགས་མེད། གལ་ཏེ་སྐྱེས་ན་དམྱལ་བའི་འགྲོ་བ་རྣམས་ལ་ཕན་པའི་དགོངས་གཞི་ཞིག་ཡོད་པས་སྐྱེ་བ་་་་་་ཡིན་ལས་ཆེ། ང་ཡང་ཤི་མ་ཐག་ཁོང་གི་འཁོར་དུ་སྐྱེས་ནས་ཐུགས་དགོངས་རྫོགས་པར་བྱེད་ནུས་པར་ཤོག་སྨྲས་པས། བླ་མ་མཉེས་ནས་སློབ་མ་དད་པ་ཅན་བྱ་བ་ཁྱོད་འདྲ་ལ་ཟེར། ངས་ཁྱོད་ལ་ཀུ་རེ་བྱས་གསུངས་སྐད། སྔོན་ཕན་ཡུལ་ཡངས་ཀྱི་རྒན་མོ་དད་པ་ཤིན་ཏུ་ཆེ་བ་དགེ་འདུན་ཁོ་ན་ལ་མོས་པ་ཞིག་ཡོད་པ་ལ།དུས་གཅིག་གི་ཚེ་དགེ་འདུན་རྒྱལ་བས་མོའི་གྲོང་དུ་ཆོམ་བོ་བྱས།རྒན་མོའི་སྒོ་བཅག་པས། གཞན་ཀུན་གྱེས་མོ་ལ་སྙིང་ཚིམ། དགེ་འདུན་ཁོ་ན་ལ་དད་པ་བྱས་པ་དེ་བྱས་བྱས་པས། མོ་ཕྱིར་བསྐོར་ལོག་བྱས། ཅི་རུང་ཆ་རུང་ཆོས་བདེན་ཟེར་རོ། །དེ་བཞིན་དུ་རྐྱེན་གང་གིས་གཙེས་རུང་བླ་མ་ལ་དད་པ་འགྱུར་བ་མེད་པ་དེ་ལྟ་བུ་ཞིག་དགོས། སྔོན་རྗེ་བཙུན་མི་ལས་མར་པ་བསྟེན་དུས་སྲས་མཁར་དགུ་ཐོག་རྩིག་དུས་ཆོས་མ་གནང་བའི་ཁར། གན་རྐྱལ་དུ་ནམ་འ་ངས་པ་དང་ཁ་སྦུབ་ཏུ་ས་རུབ་པ་ལྟ་བུ་བརྡུངས་པ་སོགས་བཀའ་བཀྱོན་ཕྱག་འབེབས་ཚར་མང་པོ་བྱས། ཡིད་ཆད་དྲག་པོ་ལན་བརྒྱད་ཙམ་བཏང་ཡང་། ལོག་ལྟ་སྐད་ཅིག་ཙམ་ཡང་མ་སྒྱེས་པ་ལྟར། བླ་མས་བཀའ་བཀྱོན་བརྡུང་བཙོག་བརྒྱ་སྟོང་བྱས་ཀྱང་269

ལོག་ལྟ་མ་སྐྱེ་བར་ད་དུང་སྤྲོ་བཞིན་ཞབས་ཏོག་སྒྲུབ་ནུས་པའི་་་་་སློབ་མ་ཞིག་དགོས། སྔོན་ནཱ་རོ་པས་ཏེ་ལོ་བསྟེན་དུས། གཡང་ལ་མཆོངས་པ་དང་། མེའི་དཀྱིལ་དུ་འདུག་པ་སོགས་དཀའ་ཆེན་བཅུ་གཉིས་དཀའ་ཕྲན་བཅུ་གཉིས་སྤྱོད་དགོས་པ་བྱུང་ཡང་།བཀའ་གཅིག་ཀྱང་མ་བཅག་པར་སྒྲུབ་པ་ལྟར། བླ་མས་བཀའ་གང་ཕེབས་ལ་བཟང་ངན་དང་བླང་དོར་མི་བྱེད་པ་ཇི་བཞིན་་་་་་སྒྲུབ་པ་ཞིག་དགོས། སྔོན་འཕགས་པ་རྟག་ཏུ་ངུས་བྱང་སེམས་ཆོས་འཕགས་ལ་ཆོས་ཀྱི་ཡོན་དབུལ་སྙམ། དེའི་ཆེད་དུ་ལུས་ཀྱི་པབ།ས་པ་ཁྲག་དང་རུས་པ་གཞན་ལ་བཙོངས་པ་དང་། བྱང་སེམས་ཆོས་འཕགས་ཀྱི་ཆོས་འཆད་སར་ཆུས་ཆག་ཆག་གདབ་་་་་སྙམ། ཆུ་བཙལ་བས་བདུད་ཀྱིས་སྤས་ནས་ཆུ་མ་རྙེད་པར། བྱང་སེམས་ཆོས་འཕགས་ཀྱི་སྐུ་ལ་རྡུལ་ཕོག་གིས་དོགས་ནས། རང་གི་རྩ་ཆེན་རྣམས་སུ་ཁྲག་བསྟར་ནས་ཆག་ཆག་བཏབ། དེ་བཞིན་དུ་ཚོང་དཔོན་གྱེ་བུ་མོ་ལྔ་བརྒྱས་ཀྱང་། ལུས་ཀྱི་ཁྲག་གིས་ས་ལ་ཆག་ཆག་བཏབ། དེ་བཞིན་དུ་བླ་མའི་ཕྱིར་ལོངས་སྤྱོད་སྨོས་ཅི་དགོས།བླ་མ་མཉེས་ན་མིག་དང་སྙིང་བཏོན་ནས་འབུལ་དགོས་ཀྱང་སྤུ་ཙམ་མི་ཆགས་པར་འབུལ་ནུས་པ་ཞིག་དགོས། དེ་ལྟ་བུའི་སློབ་མ་སྣོད་ལྡན་ཞིག་བྱུང་ན། བླ་མ་ཇི་ལྟར་ངན་རུང་ཕྱོགས་བཅུའི་རྒྱལ་བ་རྣམས་བླ་མ་ངན་པ་དེའི་ལུས་ལ་ཞུགས་ནས་མཆོད་པ་གང་་་་་270

ཕུལ་བཞེས། སློབ་མའི་རྒྱུད་བྱེན་གྱིས་བརླབས་ནས་སངས་རྒྱ་བར་འགྱུར། འོ་ན་སློབ་མ་སྣོད་ལྡན་དེ་འདྲ་བ་རྙེད་དཀའ་བས་མ་རྙེད་ན་ཇི་ལྟར་བྱ་སྙམ་ན། སྔོན་དགེ་བཤེས་པོ་ཏོ་བའི་དྲུང་དུ་མི་རེ་འོང་ཙ་ན་མི་གཞི་ཅི་འདྲ་གསུངས། དེར་མི་གཞན་གྱེས་མི་གཞི་རང་འབྲིང་ངེ་བ་ཞིག་གདའ། ཤེས་རབ་ནི་ཆེ་བ་ཞིག་གདའ་བྱས་ཙ་ན། ཁོ་བོ་སློབ་མའི་དམྱལ་བར་བསྒྱུར་བའི་གཉེར་མ་མཆིས། ད་ལྟ་ནས་ཁྲེས་པོ་ཁུར་ལ་རྒྱུག་གསུངས། མི་གཞི་ནི་གྲོགས་སུ་བཏུབ་པ་ཞིག་གདའ། དད་པ་དང་ཤེས་རབ་ཆུང་ངུ་གདའ་བྱས་ཙ་ན། དད་པ་འདུས་བྱས་ཡིན་པས་སྐྱེས་འཚལ།ཤེས་རབ་ཆུང་ཡང་མ་ཤེས་ན་ངས་ལན། མི་བྱེད་ན་ཁོས་ལན་གསུངས་སྐད། དེས་ན་ཡོན་ཏན་གཞན་མ་ཚང་ན་ཡང་། མི་གཞི་བཟང་པོ་ལྷ་འདྲ་བ་ཞིག་གལ་ཆེ། གལ་ཏེ་དེ་འདྲ་ཡང་མ་བྱུང་ན་ཆོས་དང་བླ་མ་ལ་དད་པ་ཡོད་ན་ཆོས་བཤད་པའི་སྣོད་དུ་རུང་་་་ཞེས་དམ་པ་གོང་མ་འགའ་ཞིག་གིས་གསུངས། འོ་ན་སློབ་མ་སྣོད་དང་ལྡན་པ་དེས་བླ་མ་ཇི་ལྟར་བསྙེན་དགོས་སྙམ་ན་བསམ་པ་་་་་དད་གུས་ཀྱི་སྒོ་ནས་བསྟེན་ཚུལ་ནི། སྔོན་རྒྱལ་བ་རྡོ་རྗེ་འཆང་གིས་སྙིགས་དུས་གདུལ་བྱའི་སྣང་ངོར་ང་ཉིད་སློབ་དཔོན་་་་་་་་་་་གཟུགས་སུ་འོང་གསུངས་པ་དང་། སངས་རྒྱས་བཅོམ་ལྡ་ན་འདས་མྱ་ངན་ལས་འདའ་ཁར་ཉེ་གནས་ཀུན་དགའ་བོས་མྱ་་་་་་་271

ངན་མཛད་པས། སངས་རྒྱས་ཀྱིས་ཞལ་ནས། མྱ་ངན་མ་བྱེད་ཀུན་དགའ་པོ། །ང་ནི་ཕྱི་མའི་དུས་སུ་ནི། །དགེ་བའི་བཤེས་གཉེན་ཉིད་སྤྲུལ་ནས། །ཁྱོད་ལ་སོགས་པའི་དོན་བྱེད་འགྱུར། །གསུངས། དེ་བཞིན་དུ་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྙིགས་དུས་སུ་དགེ་བའི་བཤེས་་་་་་་་གཉེན་མཆོག་དམན་འབྲིང་གསུམ་བཟང་ངན་སྣ་ཚོགས་ཀྱི་ཚུལ་བཟུང་ནས་འགྲོ་བའི་དོན་མཛད་གསུངས་པས། དེས་ན་ངའི་བླ་མ་འདི་བདག་ཅག་རྣམས་ཀྱི་སྣང་ངོར་རྣམ་པ་མིའི་གཟུགས་སུ་ཤར་ཡང་། ངོ་བོ་དུས་གསུམ་གྱི་སངས་རྒྱས་དངོས་ཡིན་སྙམ་དུ།སངས་རྒྱས་དངོས་ཀྱི་དད་པ་སྙིང་ཐག་པ་ནས་བྱ། འོ་ན་སངས་རྒྱས་ནི་སྐྱོན་ཀུན་ཟད་ཡོན་ཏན་ཀུན་ལྡན་ཡིན་པ་ལ་བདག་གི་་་་་དགེ་བའི་བཤེས་གཉེན་ལ་ལ་ནི་ཐུགས་གཏུམ། ལ་ལ་ནི་ཕྱོགས་ལྷུང་ཆེ། ལ་ལ་ནི་བསླབ་པ་གཡེལ། ལ་ལ་ནི་མཁྱེན་པ་ཆུང་བ་སོགས་སྐྱོན་ནི་མང་པོ་སྣང་། སྦྱིན་དང་མངོན་ཤེས་རྫུ་འཕྲུལ་སོགས་ལུང་རྟོགས་ཀྱི་ཡོན་ཏན་རྒྱ་ཆེན་པོ་ནི་མཐོང་རྒྱུ་མི་སྣང་་་་་བས་སངས་རྒྱས་དངོས་མ་ཡིན་ནོ་སྙམ་ན། དེ་རང་སྣང་མ་དག་པ་ཡིན། རང་སྣང་མ་དག་ན། སྔོན་སངས་རྒྱས་ཀྱི་ཅི་མཛད་ཐམས་ཅད་དགེ་སློང་ལེགས་སྐར་གྱིས་སྐྱོན་གྱི་ཕུང་པོར་མཐོང་སྟེ་ཡོན་ཏན་ཅི་ཡང་མ་མཐོང་བས། མི་ལོ་བཅུ་གཉིས་བར་དུ་272

ཁྱོད་གཡོག་བྱས། །ཡོན་ཏན་ཏིལ་འབྲུ་ཙམ་ཞིག་ངས་མ་མཐོང །ཟེར་བ་བྱུང་། སྔོན་རྗེ་བཙུན་བྱམས་པས་རྒྱལ་བ་ཤཱཀྱ་ཐུབ་པ་དབུའི་ཅོད་པན་དུ་འབྲལ་མེད་མཛད་པ་འཁོར་རྣམས་ཀྱིས་་་་་་་་དངོས་སུ་མ་མཐོང་བར་བྱང་ཆུབ་མཆོད་རྟེན་ཞིག་ཏུ་མཐོང་།སློབ་དཔོན་ཟླ་གྲགས་ཀྱིས་སྤྱན་རས་གཟིགས་དབུ་ཐོག་ཏུ་་་་་་་་་་་བཞུགས་སུ་བཅུག ཁྱེར་ནས་ཕྱོགས་ཐམས་ཅད་དུ་ཕེབས་ཏེ།ངའི་སྤྱི་བོ་ན་འཕགས་པ་བཞུགས་སོ། །ཕྱག་མཆོད་གྱིས་བྱས་པས།ལ་ལས་ཅི་ཡང་མ་མཐོང་། ལ་ལས་ཁྱེ་རོར་མཐོང་ ཕལ་ཆེ་བས་ཆོས་མང་དུ་བཤད་པས་རླུང་སྨྱོ་ཡིན་ཟེར། ཆང་ཚོང་མ་ཞིག་གི་ཞབས་ཙམ་མཐོང་བས་ཀྱང་ཐུན་མོང་གི་དངོས་གྲུབ་ཐོབ་པར་་་་གསུངས། སྔོན་འཕགས་པ་ཐོགས་མེད་ཀྱིས་རྗེ་བཙུན་བྱམས་པ་ཁྱེ་མོ་རོ་སྨད་འབུས་གཡེང་བར་གཟིགས་པ་དང་། མེ་ཏྲི་པས་རྣལ་འབྱོར་གྱི་དབང་ཕྱུག་ཤ་བ་རི་བ་ཕག་གསོད་པ་སོགས་མི་་་་་འཚམས་པར་བྱེད་པར་མཐོང་བ་དང་། ནཱ་རོ་པས་ཏེ་ལོ་པ་ཉ་གསོན་བསྲེག་བྱེད་པ་སོགས་སྨྱོན་པས་སྤྱོད་པར་མཐོང་བ་དང་།དགེ་ཚུལ་ཚེམ་བུ་པས་རྡོ་རྗེ་ཕག་མོ་མཛེ་མོར་མཐོང་བ་དང་།སློབ་དཔོན་རྡོ་རྗེ་དྲིལ་བུ་པས་རྡོ་རྗེ་ཕག་མོ་ཕག་ཛི་མོར་མཐོང་བ་དང་། སློབ་དཔོན་ཡེ་ཤེས་ཞབས་ཀྱིས་སློབ་དཔོན་འཇམ་དཔལ་བཤེས་གཉེན་ཁྱེམ་བཙུན་རྒད་པོ་མགོ་ལ་ཆོས་གོས་དཀྲིས་273

ནས་རྨོ་རྨོད་ཅིང་། རོལ་ནང་གི་སེམས་ཅན་མང་པོ་ཆུ་ནང་དུ་འཚོད་པར་མཐོང་བ་སོགས་དམ་པ་གོང་མ་རྣམས་ལ་ཡང་་་་་་་་་་་མཐོང་སྣང་མ་དག་པ་དེ་འདྲ་བྱུང་ན། ལས་དང་ཉོན་མོངས་པས་སྒྲིབ་པའི་གཏིང་དུ་ལྷུང་བ་བདག་ལ་མཐོང་སྣང་ལོག་པ་དེ་འདྲ་འབྱུང་བ་སྨོས་ཅི་དགོས་སྙམ་དུ་དད་པ་བྱ། ཡང་ཆ་གཅིག་ན་བླ་མ་རྣམས་ཀྱིས་བདག་ཅག་གདུལ་བྱ་མ་དག་པ་རྣམས་ཀྱི་ཆེད་དུ་དེ་ལྟ་བུ་སྤྲུལ་ཡང་སྲིད་དེ། སྔོན་ཚོང་དཔོན་གྱི་བུ་གཞོན་ནུ་ནོར་བཟང་གིས་དྲང་སྲོང་རྒྱལ་བའི་དྲོད་ཀྱི་གསུང་ལྟར། རྒྱལ་པོ་མེ་ལ་བྱང་ཆུབ་སེམས་དཔའི་སྤྱོད་པ་ཞུར་ཕྱིན་པས། རྒྱལ་པོ་མེ་ཁྲི་ལ་བཞུགས་ཏེ། བློན་པོ་སྟོང་ཕྲག་བཅུ་དང་། གཤེད་མའི་མི་དམྱལ་སྲུང་འདྲ་བ་འཇིགས་འཇིགས་མང་པོས་ཉེས་ཅན་གྱི་མི་མང་་་་་་་པོའི་མིག་བཏོན་རྐང་ལག་མགོ་བོ་གཅོད་པ་སོགས་ཁྲིམས་གཅོད་པར་མཐོང་བས། རྒྱལ་པོ་མེ་འདི་འདྲ་ལ་བྱང་ཆུབ་སེམས་དཔའི་སྤྱོད་པ་ཞུ་རྒྱུ་ཅི་ཡོད་སྙམ་པས། ནམ་མཁའི་ལྷ་རྣམས་ཀྱིས་ཁྱོད་དྲང་སྲོང་རྒྱལ་བའི་དྲོད་ཀྱི་གསུང་མི་དྲན་ནམ་སྨྲས་པས། ནོར་བཟང་གིས་རྒྱལ་པོ་མེ་ལ་བསྐོར་བ་ལན་གསུམ་བྱས་པས། རྒྱལ་པོས་ནང་དུ་ཁྲེད་ནས། ང་ནི་བྱང་ཆུབ་སེམས་དཔའི་རྣམ་ཐར་སྒྱུ་མའི་རོལ་བ་ལ་མངའ་བ་བརྙེས་པ་སྟེ། ངས་ཡུལ་མི་རྣམས་ཉེས་པ་ལ་འཇིགས་ནས་མི་དགེ་བ་ལས་ལྡོག་ཕྱིར་འདི་ལྟ་བུར་སྤྲུལ་བ་274 ་

ཡིན་གསུངས། སྔོན་ལི་ཡུལ་གྱི་དགེ་ཚུལ་གཉིས་ཀྱིས་རྗེ་བཙུན་འཇམ་དབྱངས་ལོ་བཅུ་གཉིས་སུ་སྒྲུབ་ཀྱང་ཞལ་མ་གཟིགས་པས།འཕགས་པ་ཐུགས་རྗེ་རེ་ཆུང་བྱས་པས། འཇམ་པའི་དབྱངས་ནམ་མཁར་བྱོན་ནས། ང་དང་ཁྱེད་ལ་ལས་འབྲེལ་མེད། འཕགས་པ་ཐུགས་རྗེ་ཆེན་པོ་ཁ་བ་ཅན་ན་སྲོང་བཙན་སྒམ་པོར་སྐྱེ་བ་་་་་་་་བཞེས་ནས་ཡོད། དེར་སོང་གསུངས་པས། བོད་དུ་འོངས་པས་སྟོད་ལུང་གི་མདར་རྒྱལ་པོས་ཆད་པས་བཅད་པའི་མགོ་དང་་་་་་་རྐང་ལག དན་འབག་གི་གུར་གསེབ་ན། མགོའི་ར་བ་མིག་གི་་ཕུང་པོ་དང་། རྐང་ལག་གི་འབལ་ཁང་མཐོང་ནས། འཇམ་དཔལ་ཡང་བདུད་དུ་ཐལ། སྤྲུལ་བ་ཅིའི་སྤྲུལ་བ་སྲོག་གཅོད་ཀྱི་རྒྱལ་པོར་འདུག་སྙམ་ཕྱིར་ལོག་པ་རྒྱལ་པོས་མཁྱེན་ནས། སླར་བཀུག་ནས་མཇལ་བས་ང་བོད་ཀྱི་ཨཱརྱ་པ་ལོ་ཡིན། ཡིད་མི་ཆེས་ན་འདི་ལ་ལྟོས་གསུངས། དབུའི་ཐོད་ཤིག་ནས་ཨ་མི་དེ་བསྟན།ངས་གདུལ་བྱ་འདི་ནམས་ཞི་བས་མི་ཐུལ་བས། སྤྲུལ་བའི་མི་ལ་སྤྲུལ་བའི་ཆད་པ་གཅོད་པ་ཡིན། སེམས་ཅན་ལ་གནོད་པ་བྱེད་པ་མིན། ད་ཁྱེད་གཉིས་ཅི་འདོད་དྲིས་པས། ཁོང་གཉིས་ད་དུང་ཡིད་མ་ཆེས་པར་དངོས་གྲུབ་མ་ཞུས། སྔར་གྱི་ཡུལ་དུ་སླེབ་པ་ཞིག་འདོད་ཟེར། འོ་ན་རྒྱགས་ཕྱིའི་སྣོད་བྱེ་མའི་ཁོང་ལ་ཉོལ་གསུངས་པས། དེ་ལྟར་བྱས་ཉལ་བས་རང་གི་ལི་ཡུལ་གྱི་བྲག་ཕུག་275

སྒོ་རྩར་སླེབ་འདུག་བྱེ་མ་ཡང་གསེར་དུ་གྱུར། དགེ་ཚུལ་དེ་གཉིས་དང་པོར་ལོག་རྟོག་མ་སྐྱེས་ན་ཕྱག་རྒྱ་ཆེན་པོ་མཆོག་གི་དངོས་་་་་གྲུབ་ཐོབ་རྒྱུ་ཡིན་པ་ལ། ཚེ་དེར་དངོས་གྲུབ་དེ་ལས་མ་ཐོབ། སྐྱེ་བ་དེའི་འོག་རོལ་ཏུ་དགྲ་བཅོམ་པ་རྒྱན་མེད་ཐོབ་པར་གསུངས།སྔོན་ཡབ་སྲས་མཇལ་དུས་སུ་དེ་བཞིན་གཤེགས་པ་བདུད་དང་།སྤྱོན་པ། ཞ་བོ། འདོད་ཆགས་ཅན། རྨོངས་པ་སོགས་སུ་སྤྲུལ་ནས་འགྲོ་དོན་མཛད་པར་གསུངས། འཕགས་པ་ཐོགས་མེད་ཀྱིས་བྱང་ཆུབ་སེམས་དཔའི་རྒྱལ་པོ་སྡིག་ཅན་གྱེ་རྒྱལ་སྲིད་་་་་་་་་་འཕྲོགས་ཏེ་རང་གི་རྒྱལ་སྲིད་ཆོས་བཞིན་དུ་སྐྱོང་བར་གསུངས།དེས་ན་བདག་གི་དགེ་བའི་བཤེས་གཉེན་འདི་རྣམས་ཀྱི་རང་རེ་དུག་གསུམ་གྱེ་གཞན་དབང་ཁོ་ནར་གྱུར་པའི་འགྲོ་བ་རྣམས་་་་་་་དང་རིགས་མཐུན་པའི་ཚུལ་གྱི་དོན་མཛད་པ་ལ་མ་དག་པའི་་་་་་སྣང་ཚུལ་དེ་འདྲ་ཆེད་དུ་གཉེར་ནས་བསྟན་པ་ཡང་ཡིན་སྙམ་ལ་དད་པ་བྱ། ཡང་ཡོན་ཏན་ཡོད་ཀྱང་དགོས་ཆེད་གཞན་ཡོད་ཚེ་མེད་པའི་ཚུལ་སྟོན་སྲིད་དེ། སྔོན་སངས་རྒྱས་ཀྱིས་དུས་གསུམ་གསལ་ལེར་མཁྱེན་ཡང་། བདུད་ཀྱིས་སྒོགས་རྡོ་འཕེན་ཁ་བར་དུ་མ་མཁྱེན་པའི་ཚུལ་གནང་། འཕངས་པས་ཞབས་ཀྱི་མཐེའུ་ཆུང་བསྣད་པས་ཚུལ་བསྟན། མོའུ་འགལ་གྱི་བུ་ཛུ་འཕྲུལ་ལ་ཐོགས་པ་མེད་རུང་། མུ་སྟེགས་ཀུན་ཏུ་རྒྱུ་རྣམས་ཀྱི་འདམ་བུའི་ཚལ་ལྟར་276

བཅོམ་དུས་རྫུ་འཕྲུལ་མི་མངའ་བའི་ཚུལ་མཛད་ནས་བཅོམ་དུ་་་་བཅུག གཞན་གྱིས་ཁྱེད་ཀྱིས་དེ་དུས་རྫུ་འཕྲུལ་མི་བྱེད་པ་བྱས་པས། ལས་ཀྱི་བཅོམས་ནས་རྫུ་བ་རང་ཡང་མ་དྲན་ན་འཕྲུལ་བ་ལྟ་ཅི་སྨོས་གསུངས། དེས་ན་བདག་གི་བླ་མ་དགེ་བའི་བཤེས་གཉེན་འདི་རྣམས་ལ་ཡང་མངོན་ཤེས་རྫུ་འཕྲུལ་སོགས་ཡོན་ཏན་ཁྱད་པར་ཅན་མངའ་ན་ཡང་། དགོས་པ་གཞན་འདྲ་ཡོད་ན་མི་མངའ་བའི་ཚུལ་མཛད་པ་ཡང་ཡིན་སྙམ་དུ་བསམ་ལ་དད་པ་་་་་་འགྱུར་མེད་བྱ། སྔོན་དགེ་བཤེས་ལྷ་བཟོ་ལ་སྟོད་ལུང་པས་མཇལ་རེས་ཀྱི་བཀའ་བཀྱོན་བྱེད་པ་ལ། ལྷ་བཟོའི་སློབ་མ་ཉག་མོ་བས་སློབ་དཔོན་འདིས་འོ་སྐོལ་དཔོན་སློབ་ལ་སྡང་བ་ཞིག་འདུག་་་་་་་བྱས་པས། ཁྱོད་ཀྱིས་བཀའ་བཀྱོན་དུ་གོ་འམ། ཁོ་བོ་ལ་འདི་ལྟ་བུ་མཛད་རེས་ཀྱི་ཏེ་རུ་གའི་བྱིན་གྱེས་རླབས་པ་འདྲ་ཞིག་འོང་་་་་་་་་གསུངས། དེ་བཞིན་དུ་བླ་མས་རྟས།་ཏུ་བརྙས་ཤིང་བཀའ་བཀྱོན་ཕྱག་འབེབས་ཅི་བྱུང་ཡང་ཐུགས་ཁྲོས་པ་ཡིན་མི་བསམ་པར།རང་ལ་རྐྱེན་ཕྱི་ནང་གི་བར་ཆད་འདྲ་ཡོད་པ་རྣམས་ཞི་བའི་ཕྱིར་བཀའ་བསྒོ་བྱིན་རླབས་མཛད་པ་ཡིན། ཡང་ཆ་གཅིག་ན། སྔོན་རྗེ་མི་ལར་མར་པས་བཀའ་བཀྱོན་ཕྱག་འབེབས་གནང་བ་ཐུགས་ཀྱིས་དོར་བ་མ་ཡིན་པར་ཐུགས་ལ་བཏགས་པའི་རྟགས་སུ་རྗེས་ནས་གཞན་ལ་མེད་པའི་ཁྱད་ཆོས་སྙན་བརྒྱུད་ཀྱི་གདམས་ངག་་་་277

སོགས་བུམ་པ་གང་བྱོའི་ཚུལ་དུ་གནང་བ་ལྟར། དེ་བཞིན་དུ་ངའི་བླ་མ་དུས་གསུམ་གྱི་སངས་རྒྱས་འདིས་དངོས་སུ་ཐུགས་ཁྲོ་བ་་་་་་ལྟར་མཛད་ནས་བཀའ་བཀྱོན་ཕྱག་འབེབས་སོགས་གནང་བ་་་་་་སྙིང་ནས་ཐུགས་ལ་འདོགས་པའི་རྟགས་ཡིན་ཤིན་ཏུ་བཟང་སྙམ་དུ་ལྷག་པར་དད་པ་བྱ། སྔོན་མར་པས་མི་ལར་སྐུ་རྒྱབ་པ་རྒལ་མིག་གསུམ་ཙམ་བྱུང་བའི་བར་དུ་སྲས་མཁར་དགུ་ཐོག་བརྩིག་ཏུ་བཅུག་པ། ཕར་བལྟས་ན་ལྷོ་བྲག་མར་པའི་སྲས་ཀྱི་ཆེད་ལྟར་སྣང་ཡང་། དོན་གྱི་རྗེས་སུ་མི་ལའི་ལས་སྒྲིབ་སྦྱོང་ཕྱིར་མ་གཏོགས། མར་པ་ལ་རང་འདོད་ཀྱི་འཁྲི་བ་གཏན་ནས་མེད་པ།དེ་བཞིན་དུ་བླ་མས་རང་ལ་ལས་ཀ་མང་པོ་གཅིག་ཕྱིར་གཅིག་་་་་མཐུད་ནས་བཅོལ་རུང་། བླ་མའི་ཆེད་ཡིན་སྙམ་དུ་མི་བསམ་པར།རང་གི་ལས་སྒྲིབ་སྦྱོང་ཕྱིར་འདི་ལྟར་མཛད་པ་བཀའ་དྲིན་རེ་ཆེ་སྙམ་དུ་ལྷག་པར་དད་བཞིན་དུ་བསྒྲུབ་པར་བྱ། སྔོན་ལྷོ་བྲག་མར་པ་དཔོན་སློབ་ཁ་ཤས་འབུལ་བསྡུད་དུ་བྱོན་པས། སྦྱིན་བདག་འགའ་རེས་ན་བཟའ་གསར་བ་ཕུལ་བ་ཡང་སྐུ་ལ་མ་བཞེས་པར་སྣོད་དུ་བཅུག་པས། སློབ་མ་ཞིག་གིས་ཁོང་ཕྱག་རྫས་ལ་སེར་སྣ་ཆེ་བར་འདུག་སྙམ་ནས། ན་བཟའ་སྐུ་ལ་བཞེས་ན་ལེགས་ཞུས་པས། ངས་བཙོང་ནས་ནོར་ཀུན་གསེར་དུ་སྒྲིལ་ནས་རྒྱ་གར་གྱེ་བླ་མ་རྣམས་ལ་གསེར་གྱི་མཎྜལ་ཕུལ་ཏེ་གདམས་ངག་བོད་ལ་་་་་་་་་་278

བསྒྱུར་སྙམ། གྱོན་ནས་རྙིང་ན་གཞན་གྱེས་མི་ཉོ་ཞིང་རིན་ཐང་ཆུང་སྙམ་པས་མ་གྱོན་གསུངས་པས། སློབ་མ་དེས་ཕྲལ་དུ་སེར་སྣ་ཆེ་བ་ལྟར་མཛད་ཀྱང་། ཕུགས་ཀྱིས་དགོངས་གཞི་ནི་འདི་འདྲ་འདུག སྐྱེས་བུ་དམ་པའི་མཛད་སྤྱོད་ཀྱི་དགོངས་པ་ནི་ལོན་དཀའ་བར་འདུག་སྙམ་སྔར་བས་མི་ཕྱེད་པའི་དད་པ་ཐོབ་པ་་་་་་བྱུང་། དེ་བཞིན་དུ་རང་གི་བླ་མ་དགེ་བའི་བཤེས་གཉེན་གྱི་ཕྱག་དུ་ནོར་རྫས་ལ་ཆགས་ཞེན་དང་སེར་སྣ་ཆེ་བ་འདྲ་བ་མཛད་པ་ལ་མི་དད་པ་བྱེད་རྒྱུ་མི་འདུག ཕུགས་ཀྱིས་དགོངས་གཞི་ནི་གང་ཡིན་མི་ཤེས་སྙམ་དུ་ལྷག་པར་དད་པ་བྱ། དེ་ལྟར་བླ་མས་ཅི་མཛད་ཐམས་ཅད་ལེགས་པར་བལྟས་ནས་རྟག་ཏུ་སངས་རྒྱས་་་་་དངོས་ཡིན་སྙམ་པའི་འགྱུར་མེད་ཀྱི་དད་པ་བརྟན་པོ་ཡོད་ན། བླ་མ་བཟང་པོ་སྨོས་ཅི་དགོས་ངན་པ་ཚད་མེད་ཀྱི་ལས་བྱེད་མཁན་ཞིག་ཡིན་ཡང་སློབ་མ་ལ་ཕན་ཐོགས་ཏེ། སྔོན་ཕ་མ་དང་སློབ་དཔོན་དགྲ་བཅོམ་པ་གསོད་པའི་དགེ་སློང་ལྷ་ཆེན་པོ་ཞེས་བྱ་་་་་་བས་མིའི་ཡུལ་གཞན་དུ་སོང་ནས། ཁོ་བོ་དགྲ་བཅོམ་པ་ཞིག་ཡིན་སྨྲས་ཛུན་གཏམ་ཆོས་བཤད་པས་སློབ་མ་དགྲ་བཅོམ་མཁས་་་་་་་་བཙུན་བཟང་གསུམ་འཛོམས་པ་མང་པོ་བྱུང་སྐད། ཡང་བླ་མ་ལ་འགྱུར་མེད་ཀྱི་དད་པ་ཡོད་ན་བླ་མས་ཆོས་ལོག་པར་བསྟན་ཡང་སློབ་མ་དམྱལ་བར་སྐྱུར་མི་སྲིད་དེ། སྔོན་བྲམ་ཟེ་ཞིག་ལ་སློབ་མ་279

གཟུགས་མཛེས་སེམས་བཟང་སྐད་སྙན་ཞིག་ཡོད་པར། བྲམ་ཟེའི་ཆུང་མ་ཆགས་ནས་སློབ་དཔོན་མེད་ཤུལ་དུ་སློབ་མའི་་་་་་་་་་མགུལ་དུ་ཁྱུད་ནས་འོ་བྱས་པས་སློབ་མས་དེ་མི་རུང་ཞེས་ཆགས་པ་མ་སྤྱད་པ་ལ་མོ་ངན་སེམས་སྐྱེས་ནས་གདོང་རྣམས་ལ་སྤར་་་་་ཤད་བྱས། སློབ་དཔོན་འོང་ཚེ་ཁྱོད་ཀྱི་གྲྭ་པས་ཁྱོད་མེད་ཤུལ་དུ་ང་ལ་ཆགས་པ་སྤྱོད་དུ་འོངས་པ་ངས་སྤྱོད་དུ་མ་བཅུགས་པས་་་་་གདོང་ཡང་འདི་ལྟར་སོང་བྱས་པས། བྲམ་ཟེ་ཡང་ངན་སེམས་སྐྱེས་ཏེ། སློབ་མ་ལ་ཁྱོད་ཀྱིས་མི་སྟོང་བསད་ནས་སོར་མོའི་འཕྲེང་བ་ཞིག་ཐོགས་ན་སངས་རྒྱ་ཞེས་བཤད་པས། སློབ་དཔོན་གྱེས་གསུངས་བདེན་པར་བཟུང་ནས་མི་དགུ་བརྒྱ་དང་གོ་དགུ་བསད་ནས་གཅིག་དེ་ལ་གཞན་མ་རྙེད་པར། མའི་རྩར་འོངས་ནས་ད་ང་སངས་རྒྱས་ནས་མ་ལ་ཕན་པས་མ་བསད་ཀྱང་རུང་སྙམ། མ་གསོད་གྲབས་བྱས་པས་ནམ་མཁར་སངས་རྒྱས་བྱོན་ནས་དེ་ནི་་་་སློབ་དཔོན་གྱིས་ལོག་པའི་ལམ་བསྟན་པ་ཡིན་པས། དེ་ལས་ལོག་ལ་ལེགས་པའི་ལམ་ལ་ཞུགས་གསུངས་པས་སངས་རྒྱས་གྱིས་་་་་་་་གསུང་ལྟར་བྱས་པས། སྡིག་པའི་སྐྱོན་གྱིས་མ་གོས་པར་དགྲ་བཅོམ་པའི་གོ་འཕང་ཐོབ་པ་བྱུང་། ཡང་དད་པ་ཡོད་ན་བླ་མས་ཆོས་མ་ཤེས་ཀྱང་གང་གསུངས་ཆོས་སུ་གོ་ནས་རྒྱུད་གྲོལ་བར་་་་་་འགྱུར་ཏེ། སྔོན་དགེ་སློང་རི་ཁྲོད་པ་སྐྱབས་འགྲོ་ཙམ་ལས་མི་ཤེས་280

པ་ཞིག་ལ་རྒན་མོ་དད་ཅན་ཞིག་གིས་ཆོས་དགོས་ཞེས་ཡང་ཡང་ནན་གྱེས་ཞུས་པས་དགེ་སློང་དེས་ཆོས་མི་ཤེས་པའི་ཤུགས་ཀྱིས།མི་ཤེས་པ་འདི་སྡུག་བསྔལ་ཞེས་སྨྲ་བ་རྒན་མོས་ཆོས་སུ་གོ མི་ཤེས་པ་ཞེས་པ་མ་རིག་པ་རེད། སྡུག་བསྔལ་ཟེར་བ་མ་རིག་པའི་དབང་གིས་སྡུག་བསྔལ་འབྱུང་གསུངས་པ་རེད་སྙམ། མ་རིག་པ་སྤངས་པས་དགྲ་བཅོམ་ཞིག་བྱུང་སྐད། ཡང་དད་པ་ཡོད་ན་གདམས་པ་ནོར་བ་ཉམས་སུ་བླངས་ཀྱང་དངོས་གྲུབ་ཐོབ་སྟེ།སྔོན་བླ་མ་གཅིག་ལ་སློབ་མ་ཞིག་ཆོས་ཞུ་རུ་ཕྱིན་པས། བླ་མ་ཐུགས་བྲེལ་ཏེ། ཕྱག་ཕྱིར་སྐྱོག་བྱས་ནས། མ་ར་ན་ཛཱ་བྱས་པས།སློབ་མའི་སྙིང་ལ་མ་ར་ན་ཛྲ་སྔགས་ཡིན། ལག་པ་ཕྱིར་སྐྱོག་པ་དེ་ཕྱག་རྒྱ་ཡིན་སྙམ་ནས། མ་ར་ན་ཛཱ་བྱས་ལག་པ་ཕྱིར་སྐྱོག་སྐྱོག་བྱས་ནས་སྒྲུབ་པས་འགྲུབ་ནས། ལས་བཞིའི་འཕྲིན་ལས་བྱེད་ནུས་པ་ཞིག་བྱུང་སྐད། བླ་མ་དང་གདམས་ངག་ལ་ཡིད་ཆེས་ཀྱི་དད་པ་ཡོད་ན་སྔགས་དང་ཕྱག་རྒྱ་དེ་ལྟ་བུའི་དངོས་གྲུབ་དེ་འདྲ་ཐོབ་ན། གདམས་པ་མ་ནོར་བ་གཅིག་སྒྲུབ་ན་དངོས་གྲུབ་ཚེགས་མེད་དུ་ཐོབ་པ་སྒོས་ཅི་དགོས། སྔོན་ཁྱེམ་བདག་ཅིག་ལ་དགེ་སློང་ཞིག་གིས་བསོད་སྙོམས་བླངས་པས། ཁྱེམ་བདག་དེས་ཁྱེད་དགྲ་བཅོམ་པ་ཡིན་ན་དྲངས། དེ་མིན་མི་འདྲེན་བྱས་པས། དགེ་སློང་གིས་དགྲ་བཅོམ་པ་མིན་ཞེས་ཕྱིར་ལོག་པས། ཁྱིམ་བདག་གིས་281

བསམས་པ་ལ། ཡོང་འདོད་པ་ཆུང་ཚེད་ཀྱིས་དགྲ་བཅོམ་ཡིན་ངེ་ས་སྙམ་ནས། ཚུར་བྱོན་དགྲ་བཅོམ་པ་ཡིན་རུང་མིན་རུང་ཆོས་སྟོན་དྲང་གིས་བྱས་ནས་དྲངས་པས། དགྲ་བཅོམ་པ་ཞིག་ལ་དྲངས་པའི་བསོད་ནམས་ཐོབ་པ་བྱུང་། ཡང་སྔོན་རྒན་མོ་གཅིག་་གིས་ཁྱེའི་མཆེ་བ་ལ། དགྲ་བཅོམ་པའི་མཆེ་བ་ཡིན་སྙམ་ནས་མཆོད་པས། སྐབས་ཤིག་མཆེ་བ་དེ་ནས་འོད་ཟེར་འཕྲོ་བ་འབྱུང་།དེས་ན་བླ་མ་ལ་སངས་རྒྱས་དངོས་ཀྱི་འདུ་ཤེས་བཞག་ནས།མཆོད་བསྟོད་གསོལ་བ་འདེབས་ནུས་ན། བླ་མ་ཇི་ལྟར་ངན་རུང་སློབ་མའི་རྒྱུད་ལ་སངས་རྒྱས་དང་ཁྱད་མེད་པའི་བྱེན་རླབས་་་་་་་དངོས་གྲུབ་འབྱུང་བར་འགྱུར། སྔོན་དགེ་བཤེས་ཡ་གད་པ་རྭ་སྒྲེང་ན་དགེ་བཤེས་ཀྱིས་སྤྱན་སྔར་ཡོད་དུས་རྨི་ལམ་ལ། དགེ་བཤེས་ཀྱི་སྐུ་རྒྱབ་ན་དད་གུས་བསྒོམ་ཞིང་ཡོད་པ་ལ། ཞལ་ཕྱིར་བསྒྱུར་ནས། ཁྱོད་ངའི་སྐྱོན་ལ་ཡོན་ཏན་དུ་བསྒོམས་དང་། ཡོན་ཏན་ལ་ཡོན་ཏན་དུ་བསྒོམས་དང་། དེས་ཁྱོད་ལ་ཕན་ནམ་མི་ཕན་བལྟ་གསུངས་པ་རྨིས་པས། ཕྱིས་བསམ་ཚེ་ཆོས་དེ་ལས་ཆེ་བ་ཞིག་མ་བྱུང་གསུངས། དེས་ན་བླ་མའི་ཡོན་ཏན་ལ་ཡོན་ཏན་དུ་བལྟ་བར་མ་ཟད། སྐྱོན་ལ་ཡོན་ཏན་དུ་བལྟ་བ་ཞིག་དགོས། བླ་མས་ཅི་མཛད་ལེགས་པར་མཐོང་བའི་དད་པ་ཞིག་མེད་ན་་་་་་་་་་སངས་རྒྱས་དངོས་བསྟེན་རུང་ཕན་ལས་གནོད་ཆེ་སྟེ། སྔོན་དགེ་282

སློང་ལེགས་པའི་སྐར་མ་ཞེས་བྱ་བ། མདོ་སྡེ་བཅུ་གཉིས་བློ་ལ་ཡོད་པ། བསམ་གཏན་དང་པོའི་ཏིང་ངེ་འཛིན་ཐོབ་པ། བཅོམ་ལྡན་འདས་ཀྱི་ཉེ་གནས་ལོ་བཅུ་གཉིས་བྱས་པས། བཅོམ་ལྡན་འདས་ཀྱིས་སེམས་ཅན་འདུལ་བའི་ཐབས་དང་སྤྱོད་པ་ཅི་མཛད་ཐམས་ཅད་ཁོས་གཡོ་དང་སྒྱུ་རུ་མཐོང་བས། ཆུ་བོ་བརྒལ་བྱེད་ཀྱི་འགྲམ་ནས་དངོས་སུ་སའི་མཐོངས་ཕྲེ་ནས་སེམས་ཅན་དམྱལ་་་་་བར་སོང་སྐད། དེ་བཞིན་དུ་བླ་མའི་དྲུང་དུ་སྡོད་དུས། ཡོན་ཏན་ལ་མི་བལྟ་བར། བླ་མའི་སྐྱོན་རྟོག་ཤིན་བསྡད་ན། འགྲོ་ས་དམྱལ་བ་ལས་འོས་མེད། དེས་ན་དང་པོ་ཆོས་འབྲེལ་མ་བྱས་ཙ་ན། གང་་ཟག་དེས་སྐྱོན་ཡོན་ལེགས་པར་བརྟག་དགོས་པ་ཡིན། དེ་ནས་གང་ཟག་དེ་བླ་མར་བསྟེན་ཆོས་འབྲེལ་བཞག་ནས་བཟུང་། བླ་མ་དེ་ཅི་འདྲ་ཞིག་ཡིན་རུང་མཛད་སྤྱོད་ཇི་ལྟར་སྣང་ཡང་། སངས་རྒྱས་དངོས་ཀྱི་འདུ་ཤེས་བཞག་ལ། ཅི་མཛད་ཐམས་ཅད་ཡོན་ཏན་འབའ་ཞིག་ཏུ་བལྟ་དགོས། དེས་ན་བླ་མ་ལ་སངས་རྒྱས་དངོས་ཀྱི་དད་པ་འདི་ཤིན་ཏུ་གལ་ཆེ་སྟེ། སྔོན་ཇོ་བོ་ལ་འབྲོམ་སྟོན་པས། བོད་ན་བསྒོམ་སྒྲུབ་བྱེད་པ་མང་པོ་ཡོད་པ་ལ་ཡོན་ཏན་ཁྱད་པར་ཅན་བརྙེས་པ་མི་བདོག་ཞུས་པས། ཇོ་བོའི་ཞལ་ནས། ཐེག་ཆེན་གྱི་ཡོན་ཏན་ཆེ་སྐྱེས་ཆུང་སྐྱེས་ཐམས་ཅད་བླ་མ་ལ་བརྟེན་ནས་སྐྱེ་བ་ལ། ཁྱོད་བོད་བླ་མ་ལ་ཐ་མལ་བའི་འདུ་ཤེས་283

ལས་མེད་པའི་ཡོན་ཏན་ཞིག་ག་ནས་སྐྱེ་གསུངས། བླ་མས་ཆོས་ཀྱི་བཀའ་དྲིན་དྲན་ཏེ་གུས་པར་བྱ་ཚུལ་ནི། སྔོན་བཅོམ་ལྡན་འདས་ཀྱིས་སློབ་པ་ལམ་གྱི་གནས་སྐབས་སུ། རྒྱལ་པོ་བྱེ་ལིང་གང་ལིང་ཞེས་བྱ་བར་གྱུར་ཚེ། ཆོས་ཚིག་བཞི་པ་ཞིག་ཐོབ་པའི་ཕྱིར། ལུས་ལ་ལྕགས་གཟེར་སྟོང་བཏབ་པ་དང་། རྒྱལ་བོ་གན་ཤ་ནི་པ་ལི་ཞེས་བྱ་བར་གྱུར་ཚེ། ཆོས་ཚིག་བཞི་པ་ཞིག་ཐོབ་པའི་ཕྱིར། ལུས་ལ་མར་མེ་སྟོང་བཙུགས་པ་དང་། དེ་བཞིན་དུ་ཆོས་ཚིག་བཞི་པ་རེ་ཐོས་ཕྱིར། མེ་དོང་དུ་མཆོངས་པ་དང་། ལུས་ཀྱི་པགས་པ་ཤོག་བུ་རུས་པ་སྨྱུག་གུ་ཁྲག་གིས་སྣག་ཚ་བྱས་ཡི་གེ་བྲིས་པ་དང་། ཆོས་ཀྱི་ཕྱིར་རང་གི་བཙུན་མོ་ཡིད་དུ་འོང་བ་དང་། སྲས་གཅེས་པ་ཡང་གནོད་སྦྱིན་གཏུམ་པོ་ལ་ཟར་བཅུག་པ་དང་། དཔལ་ལྡན་ཨ་ཏི་ཤས་བླ་མ་གསེར་གླིང་པ་ལ་བྱང་ཆུབ་སེམས་ཀྱི་གདམས་ངག་གསན་པའི་ཕྱིར། རྒྱ་མཚོའི་སྟེང་ལ་གྲུ་གཟིངས་བཅས་ནས་ཟླ་བཅུ་གསུམ་གྱི་བར་དུ་བྱོན་ནས་དཀའ་བ་སྤྱད་པ་དང་། སྔོན་གྱི་ལོ་ཙ་བ་རྣམས་ཀྱིས་ཀྱང་རྒྱ་གར་གྱི་ཡུལ་ཐང་ཆེན་པོ་བགྲོད་་་་་་་་དཀའ་ཉེན་ཆེ་ལ། གཅན་གཟན་དང་དུག་སྦྲུལ་མང་ཞིང་འཇིགས་པ་ཆེ་བ་ལ་ལུས་སྲོག་ཁྱད་དུ་བསད་ནས་བྱོན་པ་ཡིན་ཏེ།ནགས་འཐུག་པོ་ཞིག་ལ་ཐོན་དུས་མེད། །ལ་རིང་པོ་ཞིག་ལ་བགྲོད་དུས་མེད། །གཅན་གཟན་དང་ཆུ་ལ་ཐར་དུས་མེད། །ཤིང་284

སྡོང་མི་རོ་རེངས་པ་འདྲ། །ལམ་དེ་ཀུན་གྱི་ཚ་གྲང་བཤད་ཙ་ན། །དུས་ད་ལྟ་དྲན་ཡང་གློ་སྙིང་འདར། །ཞེས་གསུངས་པ་དེ་ལྟ་བུའི་དཀའ་སྤྱད་མཛད་དགོས་ཀྱང་། ད་ལྟ་རང་རེས་དེ་ལྟ་བུའི་དཀའ་བ་སྤྱད་མི་དགོས་པར། བླ་མ་དགེ་བའི་བཤེས་གཉེན་གྱིས་ཟབ་པ་དང་རྒྱ་ཆེ་བའི་གདམས་ངག་རྣམས་སྦ་གསང་མེད་པར་ཕས་བུ་ལ་སློབ་པ་བཞིན་སྐྱོ་ངལ་མེད་པར་བསླབ། སངས་རྒྱས་དངོས་དང་མཇལ་ཡང་དེ་ལས་ལྷག་པ་ཞིག་སྟོན་རྒྱུ་མ་མཆིས། རང་ལ་བུ་སྒྱེས་ནས་ཉམས་སུ་ལོན་ན་ཐར་བ་དང་ཐམས་ཅད་མཁྱེན་་་་་་པའི་གོ་འཕང་ཐོབ་པ་ནི་ཐེ་ཚོམ་མི་འདུག རང་གི་ངོས་ནས་སངས་རྒྱས་ལས་བླ་མ་བཀའ་དྲིན་ཆེ་བར་གདའ། འབད་པ་དང་རྩོལ་བ་ཅུང་ཟད་ཙམ་ཡང་མ་དགོས་པར་བླ་མས་ཟབ་རྒྱས་ཀྱི་་་་་ཆོས་གང་འདོད་སྩོལ་བའི་བཀའ་དྲིན་འདི་གཞལ་དགོས་ཤིག་་་་་བྱུང་ན། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀུན་རིན་པོ་ཆེས་ཕྱུར་བུར་བཀང་ནས་ལན་སྟོང་ཕུལ་རུང་གཞལ་་་་་་་བར་ག་ལ་ནུས་སྙམ་དུ་བླ་མའི་བཀའ་དྲིན་རྣམས་ལུས་ཀྱི་བ་སྤུ་་་་གཡོ་ཞིང་མིག་ནས་མཆི་མ་མ་བྱུང་གི་བར་དུ་བསམ། དུས་རྟག་ཏུ་ཕྱག་དང་ཞེ་ས་གུས་པ་ཁྱད་པར་ཅན་བྱ། སྔོན་འཕགས་པ་རྟ་ཐུལ་དང་། སངས་རྒྱས་གཉིས་སྟབས་གཅིག་ཏུ་བཞུགས་པ་ལ།འཕགས་པ་རྟ་ཐུལ་གྱི་སློབ་མ་བྲམ་ཟེ་ཉེ་རྒྱལ་དང་། པང་ནས་285

སྐྱེས་གཉིས་ཁོང་གི་སྤྱན་སྔར་འོངས་ཏེ། སྔོན་ལ་སདས་རྒྱས་ལ་ཕྱག་བྱ་སྙམ་པས། སངས་རྒྱས་ཀྱིས་ཞལ་ནས། གང་ལ་ཆོས་ནི་ཐོས་གྱུར་པ། །དེ་ལ་དང་པོར་ཕྱག་བྱ་སྟེ། །ཟླ་བ་ཚེས་ལ་བྲམ་ཟེ་བཞིན། །གསུངས་ནས། སྔོན་ལ་འཕགས་པ་རྟ་ཐུལ་ལ་ཕྱག་གྱིས་གསུངས། དེ་བཞིན་དུ་འོ་སྐོལ་རྣམས་ཀྱིས་ཀྱང་། ཀུན་གྱིས་ཐོག་མར་བླ་མ་ལ་རབ་ཏུ་གུས་པས་ཕྱག་ལ་སོགས་པ་བྱེད་དགོས།སྔོན་ཞོགས་ཀྱི་མགུ་མི་ཕ་བུ་གཉིས་ཡུང་བར་བྱུང་བ་ན། གཅིག་གིས་ཁྱེད་ཞོགས་ཀྱི་མགུ་དང་། ཡུང་བའི་བྲན་དང་། རྨ་ཡུལ་གྱི་གཉོས་དང་གསུམ་མི་ཚན་ཆེ་བ་ཡིན་ན། ཁྱེད་མགུ་མི་ད་ལྟ་ཅི་ཕོད་བྱས་བྱས་པས། དང་བོ་དེ་ཚུགས་ལགས་ཏེ། ད་ལྟ་ཉ་ནས་གདའ་ཟེར་བས། བུ་ན་རེ་ང་ནི་ཕ་མེས་གང་བས་ངན་རྒྱུ་མེད་ཟེར་རོ། །དེ་བཞིན་དུ་བླ་མ་ལས་རང་ངན་རྒྱུ་མེད་སྙམ་ནས་ང་རྒྱལ་གྱི་ཁོག་པ་ཁེངས་ནས་བླ་མ་ལ་མི་གུས་པ་དེ་ལ་བྱེན་རླབས་མི་འཇུག སྔོན་ཁྱུང་པོ་གྲགས་སེལ་སློབ་མ་ཞང་སྟོན་ཐུགས་རྗེ་བྱ་བས་བགྲོ་གླེང་བཙུགས་པས་བག་ཙམ་ཁོ་རྒྱལ་བ་བྱུང་ནས། གཞུ་མཁན་ཕྱོགས་ཀྱི་གླང་པོ་ཡིན། །མདའ་མཁན་རྙརྨ་གཱི་རྟི་ཡིན། །འཕེན་མཁན་ཞང་སྟོན་ཐུགས་རྗེ་ཡིན། །ཁྱུང་པོ་གྲགས་སེ་སྣོམས་ལ་གཤེགས། །ཟེར་རོ། །དེ་བཞིན་དུ་བླ་མ་ལ་བརྙས་བཅོས་དང་རྨ་འབེབས་བྱེད་པ་དེ། བདུད་ཀྱིས་ཁྱེར་བ་ཡིན། བླ་མ་ལ་ཐལ་286

འགྱུར་རྒོལ་ཞིང་ཚིག་རྨ་ཕབ་ན་ཤི་འཕོས་མ་ཐག་དམྱལ་བར་་་་་་འགྲོ་ཡོང་བས། དེས་ན་རྟག་ཏུ་སངས་རྒྱས་ལས་ཀྱང་ལྷག་པར་བླ་མ་ལ་གུས་དགོས། སྦྱོར་བ་ཟང་ཟིང་གི་འབུལ་བ། ལུས་ངག་གིས་བསྙེན་བཀུར། བཀའ་བཞིན་སྒྲུབ་པའི་སྒོ་ནས་བླ་མ་བསྟེན་ཚུལ་ནི། སྔོན་རྒྱལ་པོ་ཁྲི་སྲོང་སྡེ་བཙན་རྒྱལ་བློན་རྣམས་ཀྱིས་རྒྱ་གར་གྱེ་ལོ་པཎ་མཁས་གྲུབ་རེ་རེ་ཙམ་གདན་འདྲེན་པ་ལ་གསེར་གྱི་པ་ཏྲ་དང་། གསེར་ཕྱེ་བྲེ་ལ་གཞལ་ནས་བསྒུར། སློབ་དཔོན་ཆེན་པོ་དང་མཁན་ཆེན་ཞི་བ་འཚོ་སོགས་ལ། ཆོས་ཞུ་ཐེངས་རེ་རེ་ལ་གསེར་དངུལ་སོགས་རིན་པོ་ཆེའི་སྣོད་དུ་མ་བཀང་ནས་ཕུལ་བ་དང་། སྔོན་ལྷ་བཙུན་ཁུ་དབོན་གྱེས་ཇོ་བོ་གདན་འདྲེན་པའི་ཕྱིར་ལོ་ཙཱ་བ་རིན་ཆེན་བཟང་པོ། ནག་ཚོ་ལོ་ཙཱ་བ་སོགས་ལ་གསེར་་མང་པོ་བསྐུར་ནས་རྒྱ་གར་དུ་བརྫངས་པ་དང་། ཇོ་བོ་གདན་དྲངས་ནས་འབུལ་བ་མང་པོ་བཏེགས། འབྲོམ་རིན་པོ་ཆེས། ཇོ་བོ་ལ་ཆོས་ཞུ་ཐེངས་གཅིག་ལ་ཡེར་པ་ནས་གསེར་ཞོ་དགུ་དགུ་ལ་སྲང་རེ་བྱས་པའི་སྲང་བརྒྱ་དང་བཅུ་རྟ་བཟང་པོ་བཅོ་བརྒྱད་ཀྱི་མགོ་དྲངས་འབུལ་བ་བསམ་གྱེས་མི་ཁྱབ་པ་ཕུལ། པོ་ཏོ་བའི་ཞལ་ནས། དགེ་བཤེས་སྟོན་པའི་བསྟེན་ཚུལ་གྱེ་དབང་དུ་བྱས་ན།རྟག་ཏུ་ངུ་དང་གཉིས་སྐུ་ཤ་བཏང་མ་བཏང་གི་ཁྱད་ལས་མེད་པ་ཞིག་མཛད་པ་ཡིན་གསུངས། ལྷོ་བྲག་མར་པ་རྒྱ་གར་དུ་འགྲོ་287

ཐེངས་གསུམ་མཛད་པ་རེ་རེ་ལའང་། གསེར་དཀར་ཡོལ་མང་པོ་ཁྱེར་ནས་བླ་མ་རྣམས་ལ་གསེར་གྱི་མཎྜལ་ཁོ་ན་ཕུལ་ནས་ཆོས་་་་་ཞུས་པས། ཁོང་གིས་ལོངས་སྤྱོད་སེར་པོ་གསེར་ལ་བྱས། །སོགས་མགུར་གསུངས་པར་གདའ། སྔོན་གཞུང་གི་རྔོག་སྟོན་ཆོས་རྡོར་གྱེས། མར་པ་ལ་སྐུ་གསུང་ཐུགས་རྟེན་གསེར་གཡུ་མཛོ་རྟ་སོགས་ནོར་ཡོད་དགུ་ཆོག་ཕུལ་ནས། བླ་མ་རིན་པོ་ཆེ་སྤྱིར་བདག་རང་གིས་སྒོ་གསུམ་བླ་མ་ལ་དབང་ནའང་། ད་ལན་ར་རྒན་མོ་རྐང་ཆག་གཅིག་མིན་ནོར་ཡོད་ཀུན་བླ་མ་ལ་ཕུལ་ལགས་པས། དབང་གདམས་ངག་ཟབ་ཁྱད་ཐོན་པ་ཀུན་དང་། ཁྱད་པར་སྙན་རྒྱུད་ཤོག་སྒྲིལ་གྱིས་གདམས་ངག་ཐུགས་རྗེས་འཛིན་པར་ཞུ་ཞུས་པས།བླ་མ་མར་པ་དགྱེས་བཞིན་དེ་ལྟར་ནའང་། ར་མ་རྐང་ཆག་དེ་ཡང་ཕུལ་གསུངས་པས། རྔོག་གིས་ར་མ་རྒྱབ་ལ་ཁུར་འོངས་ནས་ཕུལ་བས་བླ་མ་ཤིན་ཏུ་དགྱེས་ཏེ། གསང་སྔགས་ཀྱི་སློབ་མ་དམ་ཚིག་ཅན་བྱ་བ་ཁྱོད་འདྲ་བ་ལ་ཟེར་བ་ཡིན། ང་ལ་ར་གཅིག་རང་གིས་དགོས་རྒྱ་ཆང་སྟེ། ཆོས་ཀྱི་ཆེ་བ་འདོན་པ་ལ་དགོས་པ་ཡིན་༄ ༄གསུངས། དབང་དང་གདམས་ངག་ཁྱད་པར་ཅན་མང་པོ་གནང་། ་ སྐྱེས་རབས་ལས། ནམ་མཁའ་དང་ནི་ས་གཞིའི་བར་ཡང་རིང་། །རྒྱ་མཚོའི་ཕ་རོལ་ཚུར་རོལ་འགྲམ་ཡང་རིང་། །ཤར་ནུབ་གཉིས་ཀྱི་རི་བར་དེ་བས་རིང་། །ཕལ་དང་དམ་པའི་ཆོས་288

ཀྱང་དེ་བས་རིང་། །གསུངས་པའི་ཚིགས་བཅད་འདི་ནི་བྱང་སེམས་ཟླ་བས་བྲམ་ཟེ་ལེགས་བཤད་ཀྱི་སྐྱེས་ཁྱེར་འོང་བ་ཞིག་ལ་གསེར་སྲང་སྟོང་ཕུལ་ནས་བླངས་སོ། །དེ་དག་རྣམས་བཞིན་རང་ལ་ཡོད་ན་གསེར་དངུལ་གཡུ་བྱུ་རུ་མཛེ་རྟ་བུ་ཆུང་མ་འཁོར་་་་་་་་གཡོག་སོགས་གཅེས་ཤིང་ཕངས་པའི་དངོས་པོ་གང་བཟང་་་་་་་་་ཐམས་ཅད་བླ་མ་ལ་ཕངས་པ་མེད་པར་ཕུལ་ནས་ཆོས་ཞུ་དགོས།བླ་མ་དགྱེས་ན་དངོས་པོ་ངན་ཡང་ཕུལ་ཆོག དེ་མ་གཏོགས་ཧརང་གི་ངོས་ནས་བཟང་པོ་ཡོད་བཞིན་ངན་པ་འབུལ་མི་རུང་།སྔོན་རྟག་ཏུ་ངུས་བྱང་སེམས་ཆོས་འཕགས་ཀྱི་ཕྱིར་ལུས་ཀྱི་ཤ་་་་་་ཁྲག་ཀྱང་ཕངས་པ་མེད་པར་བཏང་ནས་ལུས་ངག་གིས་བསྙེན་་་་བཀུར་བགྱིས་པ་དང་། ནཱ་རོས་ཏེ་ལོ་མཉེས་ཕྱིར་ལུས་ཀྱི་སྟེང་ནས་དཀའ་བ་དཔག་ཏུ་མེད་པ་སྤྱད་པ་དང་། རྗེ་མི་ལས་མར་པའི་བཀའ་བཞིན་སྲས་མཁར་དགུ་ཐོག་རང་གཅིག་པུས་་་་་་་་་་་་བརྩིགས། ཡུམ་བདག་མེད་མའི་སྐུ་གཡོག་ཆུ་ལེན་པ། ཡོས་འཐག་པ། མེ་འབུད་པ། ཐལ་བ་འཕྱགས་པ། ཐ་ན་ཡོས་བརྔོ་བ་དང་བཞོན་མ་འཇོ་བའི་འཕོང་སྟེགས་ཚུན་ཆད་ཀྱི་མི་དལ་བའི་་་་་་་་་་བསྙེན་བཀུར་བྱས། ཡང་གཡུང་སྟོན་ཁྲོ་རྒྱལ་གྱི་དྲུང་ན་གནས་དུས། གྲོགས་པོ་འགའ་ཡུལ་དུ་ལོག་པ་ཚ་ལམ་གཅིག་གི་བར་བསྐྱལ་ནས་ཚུར་ལོག་པའི་ལམ་ན་རྟ་བོང་གི་སྦངས། བ་གླང་གི་289

ལྕི་བ། ཁྱེ་ལུད་རྣམས་འཐུ་ཞིང་འོང་བས། འཐུ་བ་གང་རྙེད་པ་བླ་མའི་གསོལ་ཞིང་ཞིག་ཡོད་པ་དེའི་ཁར་ས་ཁུང་བྲུས་ཤིང་སྦས་་་་་་པས། བླ་མ་གཟིམ་ཁང་གི་སྟེང་ན་ཡོད་པས་གཟིགས་ཏེ། གྲྭ་པ་འགའ་ལ་ང་ལ་སྔར་སློབ་མ་ཇི་སྙེད་ཅིག་བྱུང་སྟེ། མ་ཀི་བས་ཤ་ཚ་བ་མ་བྱུང་ད་དུང་མི་ཡོང་གསུངས། དེ་བཞིན་དུ་བླ་མ་ལ་སྐུ་མཉེ་དྲིལ་ཕྱི་གདན་འབུལ་སྙུང་གཡོག བསྐོར་བ་དང་། ཕྱག་དང་།ལྡང་བ་དང་། འདུད་པ་དང་། བསུ་སྐྱེལ་དང་། ལས་དང་། ཁུར་དང་། བང་ཆེན་མངག་གཞུག་སོགས་བཀའ་གང་ཕེབས་ཐུགས་གང་དགྱེས་ཕན་གང་ཐོགས་པ་རྣམས་ལུས་སྲོག་ལ་མི་བལྟ་བར་སྒྲུབ་པར་བྱ། སྔོན་རིགས་ངན་གྱི་རྣལ་འབྱོར་པ་ཨ་ན་ཀ་ར་བཛྲ་སིདྡྷི་དང་། སློབ་མ་སྒྲ་གཅན་འཛིན་བཟང་པོའི་ལོ་རྒྱུས་ལྟར། བླ་མ་དགྱེས་ཤིང་དོན་དུ་འགྱུར་ན། བླ་མ་བསད་ཀྱང་སློབ་མ་ལ་ཉེས་པར་མི་འགྱུར་གྱི་སྟེང་དུ། བླ་མའི་བཀའ་བཞིན་སྒྲུབ་པའི་ཕན་ཡོན་འབྱུང་། དེ་ལྟ་བུ་མ་ཡིན་པར་བླ་མ་མི་དགྱེས་ན་ཆོས་ཤིག་ཡིན་རུང་རེ་ཞིག་འཇོག་དགོས། སྔོན་རྗེ་བཙུན་མི་ལས་དགུང་ལོ་བཞི་བཅུ་ཞེ་བཞི་ནས་བརྒྱད་ཅུ་གྱ་བཞིའི་བར་དུ་བླ་་་་་མའི་བཀའ་བཞིན་མི་མེད་པའི་གངས་དང་རི་སུལ་རྣམས་སུ་་་་་་་བསྒོམ་ཐག་ལུས་དང་མ་བྲལ་བ་བྱས་པ་མཛད་པ་དང་། རྣལ་་འབྱོར་དབང་ཕྱུག་ཕྱག་པ་ཁྲི་མཆོག་དགུང་ལོ་སུམ་ཅུ་པ་ལ་ཇོ་བོ་290

རྗེ་དང་མཇལ་ཏེ་གདམས་ངག་ཞུས་ནས་བསྒོམ་པའི་ཚེ། ཇོ་བོའི་ཞལ་ནས། དུས་དེ་རིང་ནས་མིང་ཡང་ཡིད་ལ་མ་བྱེད། རུས་ཀྱང་ཡིད་ལ་མ་བྱེད་པར་བྱམས་པ་དང་སྙིང་རྗེ་བྱང་ཆུབ་ཀྱི་སེམས་་་་་འབའ་ཞིག་བསྒོམ་གསུངས་པ། དེ་ཁོང་གི་ཐུགས་ལ་བཞག་ནས།རྭ་སྒྲེང་གི་ཤུགས་གསེབ་ན་ཕར་རི་དྭགས་རྣམས་དང་ཁྱད་པར་མེད་པར་བཞུགས་ནས། མི་སུ་གང་དང་གདོང་ཕྲད་ཙམ་ཡང་མི་མཛད་པར་སྐུ་ཚེ་འདའ་རུ་བཅུག་སྐད། དེ་བཞིན་དུ་བླ་མའི་བཀང་བཞིན་སྒྲུབ་པའི་མཆོད་པ་ཇི་སྲིད་འཚོའི་བར་དུ་འབུལ་་་་བར་བྱ། འོ་ན་བླ་མ་བསྟེན་དུས་ཆོས་ཇི་ལྟར་ཞུ་སྙམ་ན། སྔོན་གང་པོ་གཞིས་ལ་བསྡད་ནས། ཕུ་བོ་གསུམ་བྱེས་སུ་ཚོང་ལ་སོང་བ་དང་། མནའ་མ་རྣམས་ཀྱི་རྒྱགས་དང་གོས་གང་པོས་སྦྱིན་པ་ལས། མནའ་མ་ཆེན་མོ་དུས་ལ་མཁས་པས། ཁ་ཤ་རས་སྒོ་ཕྱེ་ཙ་ན། བུ་ཀུན་སློང་དུ་བཏང་བས་སྦྱིན་ནས་བྱུང་། རེས་ཕྲ་མོས་སྒོ་ཕྱེ་བའི་དུས་སློང་དུ་བཏང་བས་སྦྱིན་ནས་བྱུང་། མནའ་མ་གཞན་གཉིས་པོ་དུས་ལ་མི་མཁས་པས་འགྲན་ནས་སློང་དུ་བཏང་བས།ཁ་ཤ་རས་སྒོ་བཅད་ནས། བུ་རམ་གྱི་སྒོ་ཕྱེ་བ་དང་ཕྲད་བུ་རམ་གྱི་སྙིམ་པ་བཀང་ནས་བཏང་། ཡང་རེས་སློང་དུ་བཏང་བས།རས་སྦོམ་པོས་སྒོ་ཕྱེ་བ་དང་ཕྲད་ནས་སྦོམ་པོ་བྱེན་པས། མ་དགའ་སྟེ་འཁང་ངོ་། །དེ་བཞིན་དུ་བླ་མ་ལ་ཆོས་ཞུ་བ་ཡང་།291

ཐུགས་དམ་གྲོལ་བ་དང་། སྐུ་ཁམས་དྭངས་པ། ཐུགས་རྣལ་དུ་ཕེབས་པ་སྤྲོ་ཞིང་དགྱེས་པའི་དུས་སུ་གདམས་ངག་ལེགས་པར་་་་ཞུས་ན་ཡོང་། ཐུགས་དམ་ལ་གནོད་པ་དང་། སྐུ་ཁམས་མ་བདེ་བ། ཐུགས་བྲེལ་ཆེ་བ་དང་། ཐུགས་མི་དགྱེས་པའི་དུས་སུ་མི་ཞུ།དེ་ལྟར་མ་བྱས་ན་ཆོས་མི་ཐོབ་པའི་ཁར་བཀའ་བཀྱོན་ཕྱག་་་་་་་་་་འབེབས་ཀྱང་ཡོང་སྟེ། སྔོན་སྟོན་པ་ཀུ་ཤུར་པ་ཁུ་ཚན་གཉིས་ཀྱིས་ཕྱི་ཕྱག་ལ་བྱོན་པས། དགེ་བཤེས་པོ་ཏོ་བ་བྲག་རྒྱབ་པའི་ཆོས་དབྱེ་གསལ་བྱེད་པའི་ཐུགས་བྲེལ་ནས་འདུག་པ་ལ། གདིང་བ་བཏིང་ནས་ཕྱག་བྱས་པ་ལ། ངའི་སྦ་མཁར་དེ་ཁྱོ་གཤོག་དང་།རྐང་གཉིས་མཆོག་གྱུར་འདི་བྲེལ་མ་བྲེལ་འདི་ལ་ཕྱག་སྟོབས་པ་གསུངས་སྐུ་རྒྱབ་ཏུ་བེར་ཀ་རྒྱབ་པ་བྱུང་། བླ་མ་ཐུགས་མི་དགྱེས་ན་ནན་གྱིས་གདམས་ངག་ཞུས་ནས་གནང་རུང་མི་ལེགས་ཏེ། ་སྔོན་པོ་ཏོ་བ་ལ་གཅིག་གིས་མི་དགྱེས་བཞིན་དུ་ཇོ་བོ་མི་གཡོ་་་་་་་བའི་སྒྲུབ་ཐབས་ཞུས་པས། ཆེར་མ་ལོན་པར་ཤི་བས། ཕུ་ཆུང་པའི་ཞལ་ནས་ངའི་དེ་ཁོ་ན་ལན་སྙམ་གསུངས་སྐད། དེ་བས་ན་ཆོས་གྱི་དཔེ་ཀུན་ཡང་མ་ཞུས་པར་ཐབས་ཀྱིས་ཐོབ་པ་དང་། རྐུ་བ་སོགས་བྱས་ན་ཕན་མི་ཐོགས། སྔོན་དགེ་བཤེས་སྟོན་པས་ཆོས་གཅིག་བྲིར་བཅུག་པར་བྲི་མཁན་གྱིས་ཀྱང་གཅིག་བྲིས་ཡོད་ཞུས་པས། འོ་ན་དེས་ཕན་མི་ཐོགས་གཞན་ཞིག་ལ་བྱེན་ལ། ད་ང་ལ་292

ཞུས་ལ་གཅིག་བྲིས་གསུངས་སྐད། དེ་བས་ན་བླ་མ་ཅི་མཉེས་བྱས་ནས་གདམས་ངག་རྣམས་ལེན་དགོས། དེ་ལྟར་བྱས་ན་ཆོས་དེས་རང་གཞན་གཉིས་གར་ཕན་ཐོགས་པ་ཡོང་། འོ་ན་བླ་མ་ཡུན་ཇི་ཙམ་བསྟེན་སྙམ་ན། སྔོན་ཕ་གཅིག་ལ་བུ་བཞི་ཡོད་པའི་ཆུང་བའི་མིང་ལ་གང་པོ་ཟེར་བ་ལ། ལན་གཅིག་ཕ་འཆི་བའི་དུས་ན། བུ་རྣམས་ལ་ཤིང་འགལ་བ་རེ་རེ་ཁྱེར་ཤོག་ལ་མེར་ཐོངས་ཤིག་ཟེར།བུ་ཚོས་དེ་ལྟར་བྱས་པས་མེ་ཆེན་པོ་འབར་བ་ལ། ཕ་ན་རེ། ད་མི་རེ་རེས་ཤིང་འགལ་བ་རེ་རེ་སོ་སོར་ཁྱེར་ཞིག་ཟེར། དེ་ལྟར་བྱས་པས་མི་དེ་ཤི་བས། ཕ་ན་རེ། འོ་བུ་ཚོ་ཤིང་ཚོ་སོགས་ན་མེ་ཡོད་ལ།སོ་སོར་ཁྱེད་ན་མི་ཤི་བ་བཞིན་དུ་ཁྱེད་རང་སྤུན་ཚོ་མཐུན་ན་་་་་་་ལེགས་ལ། སོ་སོར་སོང་ན་མེ་ཤི་བ་དང་འདྲའོ་ཞེས་ཁ་ཆེམས་ཕོགཡང་བུ་ཆེ་ཐག་ལ་སྐོག་ཏུ། ཁྱེད་ཚོ་ཡེ་མ་འབྲལ་ཅིག བརྒྱ་ལ་འབྲལ་ན་ཡང་། ཁྱོད་དང་གང་པོ་གཉིས་མ་འབྲལ་ཅིག གང་པོ་འདི་བསོད་ནམས་ལས་གྲུབ་པ་ཞིག་འདུག་ཟེར་ནས་ཕ་ཤི་བས།སྤུན་གཞན་དང་བྲལ་ཡང་། ཕུ་བོ་གང་པོ་དང་མ་བྲལ་བས།ཉིན་གཅིག་མི་གཅིག་གིས་ཤིང་མི་ཉའམ་ཟེར་བ་གང་པོས་་་་་་་་་་བལྟས་པས། གསེབ་ན་ཙན་དན་གོར་ཤི་ཥ་ཞིག་འདུག་པ་མཐོང་ནས་ཤིང་ཁུར་དེ་ཉོས་ཏེ་བཙོངས་པས་ཙན་དན་དེས་ཡོ་བྱད་་་་་་མང་པོ་ཁུགས། དེ་ནས་ཕུ་བོ་ཕྱིའི་རྒྱ་མཚོ་ལ་ཙན་དན་འདོན་དུ་293

ཕྱིན་པས། ཙན་དན་བསྲུང་བའི་གནོད་སྦྱིན་རྣམས་གྱིས་ཚོར་ནས། གྲུ་སྦུབ་ནས་ཙན་དན་འཕྲོགས་པར་འདུག་པ་འཕགས་པ་གང་པོས་མཁྱེན་ནས་ཛུ་འཕྲུལ་གྱིས་གྲུ་ཁར་ཕྱོན་ནས་གནོད་པ་ལས་སྐྱབས་པ་སོགས་གང་པོ་ལ་བརྟེན་ནས་ཕུ་བོས་དོན་ཀུན་་་་་་འགྲུབ་པ་བྱུང་། དེ་བཞིན་དུ་མཚན་ཉིད་དང་ལྡན་པའི་བླ་མ་དང་འགྲོགས་རྒྱུའི་སྐལ་བ་བྱུང་ན་ཐག་ཉེ་རིང་འཚམས་པར་་་་་་་བྱས། ཚེ་གང་པོར་བསྟེན་ན་ཆོས་ལ་བར་ཆད་མེད་ཅིང་དོན་ཐམས་ཅད་འགྲུབ་ནས་འོང་། དེ་ལྟ་བུའི་སྐལ་བ་མ་བྱུང་ཡང་།སྔོན་ཇོ་བོ་ཆེན་པོས་བླ་མ་གསེར་གླིང་པ་ལོ་བཅུ་གཉིས་བསྟེན་པ་དང་། རབ་ཏུ་མ་བྱུང་བའི་དུས་ཀྱི་བླ་མ་ཨ་ཝ་དྷུ་ཏི་བ་དགུང་ལོ་ཕྱེད་དང་བརྒྱད་ཀྱི་བར་དུ་བསྟེན་པ་དང་། འབྲོམ་གྱེས་ཇོ་བོ་སེ་བཙུན། ཇོ་བོ་རྗེ། ཞང་སྣ་ནམ་རྡོ་རྗེ་དབང་ཕྱུག་སོགས་ལོ་བཅོ་བརྒྱད་བསྟེན་པ་དང་། མར་པས་ནཱ་རོ་པ་ལོ་བཅུ་ལྷག་བསྟེན་པ་དང་། མི་ལས་མར་པ་ལོ་དྲུག་ཟླ་མཐོང་བརྒྱད་ཙམ་བསྟེན་པ་སོགས་དམ་པ་གོང་མ་རྣམས་ཀྱིས། གདམས་ངག་རྫོགས་ཀྱང་སེམས་ལ་བརྟན་པ་མ་ཐོབ་བར་དུ་བླ་མ་ལོ་ཟླ་བ་བྱས་ནས་་་་་་་་་་བསྟེན་པ་ལྟར་མཚན་ལྡན་གྱི་བླ་མ་ཡུན་བསྲེངས་ནས་བསྟེན་་་་་་་དགོས། ཆོས་ཐོབ་མ་ཐག་ནས་གང་དགར་ཕྱིན་ན་བདུད་ཀྱིས་འཁྱེར་ཏེ། སྔོན་རྒྱལ་བའི་བཙུན་པ་སྤུན་གཉིས་ཀྱི་གཅིག་དད་པ་294

དང་ཤེས་རབ་ཆེ་ཡང་། བླ་མ་དང་མ་འགྲོགས་པས་ཚོང་པ་གཅིག་ལས་མ་བྱུང་། མཇུག་ཏུ་གྲིར་ཤི གཅིག་དད་པ་དང་ཤེས་རབ་ཆུང་ཡང་བླ་མ་དང་འགྲོགས་པས་བཟང་པོ་ཞིག་ཏུ་བྱུང་་་་་་སྐད། རས་ཆུང་པས་རྗེ་བཙུན་ལ་ཁོ་བོ་དབུས་ལ་འགྲོ་བ་ཡིན་ཞེས་ཞུ་བ་ནན་གྱེས་ཕུལ་བས། རྗེ་བཙུན་གྱེ་ཞལ་ནས། བུ་རས་ཆུང་པ་ཉམས་དང་རྟོགས་པ་མཐར་མ་ཕྱིན་གྱི་བར་དུ་བླ་མའི་་་་་དྲུང་ནས་མ་འཕགས་ཤིག ལར་རང་བུ་མའི་རྩར་བསྡད་ན་བསྐྱེད་ཆེ། སྒོང་ང་མའི་དྲོད་ལ་བཙོས་ན་རྡོལ་སླ། བསྒོམ་ཆེན་བླ་མའི་དྲུང་དུ་གོལ་ས་མེད་པ་ཡིན། མི་ཉན་པར་འགྲོ་ན་སོང་།ཁྱོད་ལ་དབུས་ཀྱི་ཁྱེ་མོ་ཞིག་རྐང་པ་ལ་འཇུ་བ་འདུག་པས། དེ་དུས་བླ་མ་དང་ཉམས་ལེན་མ་བརྗེད་གསུངས་པའི་ལུང་བསྟན་པ་ལྟར། ཡར་ལུང་ལྷ་ལྕམ་གྱིས་བསླུས་པ་བྱུང་། ཕྱིས་རྗེ་བཙུན་གྱིས་ཐབས་ཀྱིས་བྲལ་ཐབས་མཛད། སྔོན་མི་ཞིག་གིས་ཞིང་རྨོས་ནས་གླང་གི་སྐྱེ་ཐག་བཀྲོལ་ནས་བཏང་བས། གླང་རང་ཁྱེམ་དུ་མ་སོང་བར་ལམ་ལོག་ཅིག་ཏུ་ཕྱིན་པས། མི་ཡིས་ཁྲིད་ནས་བསད་སྐད། དེ་བཞིན་དུ་བླ་མ་མཚན་ཉིད་དང་ལྡན་པའི་དྲུང་དུ་ཆོས་ལ་ཐོས་བསམ་སྒོམ་གསུམ་བྱེད་ཀྱིན་མི་སྡོད་པར། ཕྲལ་རང་གང་དགར་ཕྱིན་ན་བདུད་ཀྱིས་ཁྱེར་ནས་ཆོས་མ་གོ་མཐར་མི་ཐོན་་་་་་པས་ཆོས་བརྒྱད་སོགས་རྐྱེན་བཟང་ངན་གང་གིས་གཡོ་མི་ནུས་་་་295

པས་སེམས་ལ་བརྟན་པ་མ་ཐོབ་བར་དུ་བླ་མ་དང་འབྲལ་མེད་་་་་འགྲོགས་པར་བྱའོ། །འོ་ན་བླ་མ་ཚུལ་བཞིན་བསྟེན་ན་ཕན་ཡོན་ཅི་འབྱུང་སྙམ་ན། སྔོན་འཕགས་པ་རྟག་ཏུ་ངུས་ཤེར་ཕྱིན་གྱི་གདམས་པ་ཚོལ་བའི་ཚེ། ཉིན་མོ་དང་མཚན་མོ་ཡིད་ལ་མ་བྱས།བཀྲེས་པ་དང་སྐོམ་པ་ཡིད་ལ་མ་བྱས། ཚ་བ་དང་གྲང་བ་ཡིད་ལ་མ་བྱས། ལུས་དང་སྲོག་ལ་མ་བལྟས་པར་བཙལ་བས། བྱང་སེམས་ཆོས་འཕགས་དང་མཇལ་ནས་ཤེར་ཕྱིན་གྱེ་གདམས་པ་་་་་ཐོབ་ནས་བསྒོམས་པས་རིང་བོར་མི་ཐོགས་པར་ལམ་བཞི་རྒྱུད་ལ་སྐྱེས་པ་བྱུང་། ཚོང་དཔོན་གྱི་བུ་ནོར་བཟང་གིས། དགེ་བའི་བཤེས་གཉེན་བརྒྱ་དང་བཅུ་གཉིས་བསྟེན་ནས་བཀའ་བཞིན་དུ་བརྩོན་འགྲུས་ཆེན་པོས་ནན་ཏན་བྱས་པས། དོན་ཐམས་ཅད་འགྲུབ་པ་བྱུང་། ཉེ་གནས་ཀུན་དགའ་བོས་སངས་རྒྱས་ལ་ཞབས་ཏོག་ཚུལ་བཞིན་སྒྲུབ་པའི་མཐུས། ཉིན་གཅིག་ཙམ་ལས་བསྒོམ་མ་དགོས་པར་དགྲ་བཅོམ་པའི་གོ་འཕང་ཐོབ་པ་བྱུང་། དབུས་ཀྱི་རྣལ་འབྱོར་པ་ཕྱག་པ་ཁྲི་མཆོག་དགུང་ལོ་སུམ་ཅུ་ལ་ཇོ་བོ་ཆེན་པོ་དང་མཇལ་གདམས་ངག་ཐོབ་ནས་རྩེ་གཅིག་ཏུ་བསྒོམས་པས།དགུང་ལོ་སུམ་ཅུ་རྩ་ལྔ་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་ནས། རྩིག་པ་དང་ར་བ་ལ་ཐོགས་པ་མེད་པར་གཤེགས་པ་བྱུང་། ཡང་སྔོན་ནཱ་རོ་པས་ཏེ་ལོ་པ་ལོ་བཅུ་གཉིས་ལ་བསྟེན་ནས།296

དཀའ་ཆེན་བཅུ་གཉིས་སོགས་སྤྱད་ཅིང་། ཆོས་ཞུས་པས་ཡེ་མ་གནང་ཡང་མོས་གུས་མ་ལོག་པར་བསྙེན་བཀུར་བྱས་པས། ཉིན་གཅིག་གདོང་ལ་ཞབས་ཐོ་རྒྱབ་པས་བརྒྱལ་སོང་བས་མཐར་ཆོས་ཉིད་ཀྱི་བདེན་པ་མངོན་སུམ་དུ་གཟིགས་པ་བྱུང་། དེ་ནས་བརྟུལ་ཞུགས་ཀྱི་སྤྱོད་པ་མཛད་དེ་ཚེ་དེར་སངས་རྒྱས་ཀྱི་སར་གཤེགས།དེ་བཞིན་དུ་བླ་མ་ལ་མོས་གུས་བྱས། ལུས་སྲོག་ལ་མི་བལྟ་བར།བསྙེན་བཀུར་བྱེད་ནུས་ན་བླ་མས་ཆོས་ཐུན་གཅིག་མ་བཤད།སློབ་མས་ཉམས་ལེན་ཞག་གཅིག་མ་བྱས་ཀྱང་། བླ་མའི་བྱིན་རླབས་ཞུགས་ནས་སློབ་མའི་རྒྱུད་རང་ཤུགས་ཀྱིས་གྲོལ་བ་མང་།གཞན་ཡང་མི་ལས་མར་པ་བསྟེན་དུས་སུ་གསུང་བཞིན་དཀའ་སྤྱད་དྲག་པོ་མཛད་པས། སྔར་མཐུས་མི་མགོ་སུམ་ཅུ་སོ་ལྔ་དང་།སེར་བས་སྲོག་ཆགས་ཕྲ་མོ་བགྲང་གིས་མི་ལང་བ་བསད་པའི་་་་་་སྡིག་པ་དག་ཅིང་། ལོ་ཕྱེད་དང་བརྒྱད་བསྒོམས་པའི་མཐར་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་ནས་ནམ་མཁའ་ལ་དངོས་སུ་འཕུར་བ་བྱུང་། ས་སྐྱ་པཎ་ཆེན་གྱིས་རྗེ་བཙུན་གྲགས་པ་རྒྱལ་མཚན་ལ་བླ་མའི་རྣལ་འབྱོར་ཞིག་ཞུས་པས། ཁྱོད་ང་ལ་སངས་རྒྱས་ཀྱི་འདུ་ཤེས་མི་སྐྱེ་ཁུ་བོའི་འདུ་ཤེས་སྐྱེ། དཀའ་ཐུབ་ཀྱི་ཞབས་ཏོག་ཀྱང་མི་་ནུས་གསུངས་ནས་མ་གནང་། ཕྱིས་ཁོང་ལ་འཆི་ལྟས་ཤིག་བྱུང་ཁམས་ཀྱང་མ་བདེ་བ་ལ། དེ་སྐབས་བླ་མའི་297

སྐུ་ཁམས་ཀྱང་མ་བདེ་བ་ཞག་འགའ་བྱུང་། དེ་དུས་རང་ན་རུང་ཁོང་གི་སྙུང་གཡོག་ཞབས་ཏོག་འབའ་ཞིག་བྱས་པས་སྡིག་པ་་་་་་་དག་པས་བླ་མས་ཀྱང་བླ་མའི་རྣལ་འབྱོར་གནང་། བླ་མ་འཕགས་པ་འཇམ་དཔལ་དུ་མངོན་སུམ་མཐོང་བ་བྱུང་། འཆི་ལྟས་ཀྱང་གྲོལ། ཁམས་ཀྱང་བདེ་བ་བྱུང་། དེ་ནས་བླ་མའི་བྱེན་རླབས་ཞུགས་ཏེ། དཀའ་ཚེགས་མེད་པར་ཕྱི་རུ་ཐོས་བསམ་གྱི་སྒོ་འདོགས་ཆོད། ནང་དུ་ཡང་དག་པའི་རྟོགས་པ་སྐྱེས། ལྷ་འདྲེ་མི་གསུམ་གྱིས་བྱམས་པ་བྱུང་། རྒྱ་ནག་རྒྱལ་པོ་སོགས་དྲེགས་པ་ཅན་ཐམས་ཅད་ཀྱིས་ཆོས་ཞུ་བ་དང་གཙིགས་ཆེ་བ་བྱུང་བས། གཞན་དག་གིས་ཀྱང་དེ་ལྟར་བྱས་ན་ཚོགས་རྒྱ་ཆེན་བོ་རྫོགས་པར་་་་་་་་་འདུག་གསུངས། སྔོན་ཇོ་བོ་ཆེན་པོས་ལན་ཅིག་བྱིབ།་པ་ཆུང་ངུ་ལྟར་གཟིམ་ཁང་ཕྱི་ས་ཆུང་ངུ་མང་པོས་གང་བར་མཛད་པ།འབྲོམ་སྟོན་པས་ཅི་མི་སྙམ་པར་ཐམས་ཅད་ཕྱགས་ནས་གཙང་་་་སིང་བ་ཞིག་མཛད་པས་བྱ་རྒོད་ཀྱི་ཉིན་ལམ་བཅོ་བརྒྱད་ཚུན་གྱི་སེམས་ཅན་ཐམས་ཅད་ཀྱི་སེམས་ཀྱི་རྣམ་པ་ཝལ་གྱེས་མཁྱེན་་་་་་་པའི་མངོན་པར་མཁྱེན་པ་རྒྱ་ཆེན་པོ་བརྙེས། འབྲོམ་གྱིས་ཇོ་བོ་ལ་ད་སྔའི་བྱ་བ་རྣམས་ཆོས་སུ་སོང་ངམ་མ་སོང་ཞུས་པས། ཇོ་བོའི་ཞལ་ནས། ཁྱོད་ཀྱིས་བླ་མ་སེ་བཙུན་གྱི་གཡོག་བྱས་པ་དེ་ཙམ་ལམ་དུ་མ་སོང་། གཞན་ལམ་དུ་སོང་གསུངས། དགེ་བཤེས་སྙུག་298

རུམ་པའི་ཞལ་ནས། འཇིག་རྟེན་ལས་འདས་པས་ང་ལ་གནོད་པ་མི་བྱེད། འཇིག་རྟེན་པས་ནི་ང་ལ་མི་ཚུགས་གསུངས་པ་སྟེ། བླ་མ་ལ་མོས་གུས་ཡོད་པའི་ཕན་ཡོན་ཡིན་གསུངས། དགེ་བཤེས་དེའི་རྩར་ནད་པ་ཞིག་བྱུང་བ་ལ། ཁོང་རང་གི་ཐུགས་དམ་བདུད་རྩི་འཁྱེལ་བ་དེ་དཀྲམ་ནས་ཕྱག་གསུམ་མཛད་པས་ནད་པ་དེ་ལ་་་་་་སྐད་ངན་ཆེན་པོ་བྱུང་བས། དེ་ཇི་ལྟར་ལགས་ཞུས་པས། ངས་བླ་མ་ལ་གསོལ་བ་བཏབ་པ་ཡིན་གསུངས། ནད་པ་དེ་ཚིགས་ནས་དྲག་པ་བྱུང་སྐད། དེས་ན་བླ་མ་ལ་སྙུང་གཡོག་སོགས་བྱས་པ་དང་། མོས་གུས་ཙམ་བྱས་ན་ཡང་ཚོགས་རྒྱ་ཆེན་པོ་རྫོགས་ནས་ཉམས་རྟོགས་འཆར་ཞིང་། བར་ཆད་ཀྱིས་མི་ཚུགས་པ་སོགས་ཕན་ཡོན་མཐའ་ཡས་པ་འབྱུང་། གཞན་ཡང་སྔོན་བྱ་ཐམས་ཅད་ཀྱིས་གྱི་མི་གོལ་གྱི་བུ་མོ་བདོས་པ་ལ། གྱི་མི་གོལ་གྱི་བྱ་རྣམས་ལ་ནམ་འཕངས་སུ་མཐོ་བ་ཞིག་ཁྱེར་ཞིག་བྱས་པས། དེར་ཕ་ཝང་གིས་བསམ་པ་ལ། ནམ་འཕངས་རྒོད་མཐོ་སྙམ། ནུབ་མོ་བྱ་རྒོད་ཀྱི་སྤུ་གསེབ་ཏུ་ཡིབ་ནས་བསྡད། ནངས་པར་བྱ་རྣམས་ནམ་འཕངས་བཅད་པས། བྱ་རྒོད་ཁོ་ན་མཐོ་སྟེ། དེར་ལྡོག་མཚམས་སུ་ཕ་ཝང་བྱ་རྒོད་ཀྱི་སྤུ་གསེབ་ནས་ཐོན་ཏེ་ཡ་ཚད་འཕུར་ནས།ཨ་པ་ང་མཐོ་བྱས་པས། གྱི་མི་གོལ་གྱི་བུ་མོ་ཐོབ་སྐད། དེ་ཕ་ཝང་གི་ནུས་པ་མིན། བྱ་རྒོད་ཀྱི་ནུས་པ་ཡིན། དེ་བཞིན་དུ་འོ་སྐོལ་299

ཐམས་ཅད་མཁྱེན་པའི་གོ་འཕང་ཐོབ་པར་བྱེད་པ་ལ། རང་ལ་ནུས་པ་ཅི་ཡང་མེད་རུང་། བླ་མ་འཁོར་བ་ལས་འཕགས་པ་ཞིག་བསྟེན་ཞིང་། དེའི་ཐུགས་ཟིན་པར་བྱས་པས། བླ་མའི་ཐུགས་དགོངས་ཇི་ཙམ་རྡོལ་བ་དེའི་ཞོར་ལ་མོས་གུས་བྱེད་པའི་སློབ་མ་དེ་ཡང་མི་གྲོལ་མི་སྲིད་གསུངས། སྔོན་ཞང་ཞུང་གི་མི་གཅིག་དང་། བོད་གཉིས་འགྲོགས་ནས་རྒྱ་གར་རྡོ་རྗེ་གདན་དུ་འགྲོ་བ་ལ། ཞང་ཞུང་གི་མི་དེ་ལ་རྒྱགས་ནས་གཙང་མའི་ཕྱེ་མང་པོ་ཡོད།བོད་དེ་ལ་སྲན་ཕྱེ་བྲེ་བཞི་ལས་མེད་པ། བོད་དེས་འུ་རང་གཉིས་ཀྱིས་ཕྱེ་བསྲེས་ལ་ཟའམ་བྱས་པས། ཞང་ཞུང་ན་རེ། ཁྱེད་ཀྱི་ཕྱེ་ཉུང་བ་དང་ངའི་ཕྱེ་མང་བས་མི་བསྲེ་ཟེར་བ་ལ། དེས་ང་རང་གི་ཕྱེ་ཟད་ཚོད་ནས་མི་ཟ་བྱས་པས། འོ་ན་རུང་ཟེར་ཏེ་བསྲེས་ནས།ཁ་གཏིང་ཐམས་ཅད་དཀྲུགས་ནས་ཟོས་པས། ཞག་འགའ་ལོན་ནས་ད་ཁྱོད་ཀྱི་ཕྱེ་ཁ་སང་དུ་ཟད། ད་ཁྱེད་མ་ཟ་ཟེར་བ་ལ། བོད་ན་རེ། ངའི་ཕྱེ་ཟད་མཚམས་ནས་མི་ཟ་བར་ཆོད་པ་ཡིན་ཏེ། ངའི་ཕྱེ་ད་རུང་མ་ཟད་སྲན་མ་ཚིག་གེ་བ་འདི་ཐམས་ཅད་ངའི་ཕྱེ་་་་་་་ཡིན་ཟེར་རོ། །དེར་ཟད་ཟད་བར་མཉམ་པོར་ཟོས་སྐད། དེ་བཞིན་དུ་འོ་སྐོལ་རང་རེས་དགེ་བ་ལོགས་སུ་བྱས་པ་བས བླ་མའི་དགེ་སྦྱོར་དང་ཚོགས་གསོག་མཛད་པའི་གསེབ་ཏུ་རང་གི་ཡོ་བྱད་ཕྲ་མོ་སྲན་ཕྱེའི་ཚུལ་དུ་བཏབ་ནས་བཏང་ཞིང་། བླ་མའི་300

ལས་དང་བྱ་བ་དང་། ལས་ཆེན་མངག་གཞུག་ལ་སོགས་པ་བྱས་ན་དེ་བསོད་ནམས་ཆེ་བ་ཡིན། བླ་མའི་ཚོགས་ཇི་ཙམ་རྫོགས་པ་དེ་ཙམ་དུ་རང་གིས་ཀྱང་ཚོགས་རྫོགས་པར་འགྱུར་ཏེ། བདེ་བའི་འབྲས་བུ་ལ་བླ་མ་དང་མཉམ་དུ་ལོངས་སྤྱད་ཆོག་པར་གསུངས།སྔོན་སློབ་དཔོན་ཀླུ་སྒྲུབ་ཀྱི་ལུད་པ་ཀླུའི་བྱང་ཆུབ་ཀྱིས་བླངས་་་་་་ནས་ཁར་བཅུག་པས། དེ་ཉིད་དུས་དང་པོའི་བདེན་པ་མཐོང་སྐད། དེ་བཞིན་དུ་རང་རེས་ཀྱང་བླ་མ་ལ་སངས་རྒྱས་དངོས་ཀྱི་འདུ་ཤེས་ཀྱིས་མོས་གུས་བྱས་ཤིང་། བླ་མའི་མཆིལ་སྣབས་ལ་སོགས་པ་ཚུན་ཆད་ལ་གཅེས་སྤྲས་བྱས་ན་དངོས་གྲུབ་ཚེགས་་་་་་་མེད་དུ་ཐོབ་པར་འགྱུར། སྔོན་གླིང་རས་པས་འགྲོ་མགོན་ཕག་མོ་གྲུ་པའི་ཞལ་མཇལ་བའི་མོད་ལ་རྟོགས་པ་ཕྱི་གྲོལ་ནང་གྲོལ་དུ་་་་་སོང་བས། རྗེ་ཕག་མོ་གྲུ་པས་ཆུ་བོ་གང་གཱ་ཕན་ལ་ས་ར་ཧ་ཆེན་པོ་རྟོགས་པ་མཐོ། དེ་ཚུན་ལ་ཁྱོད་རྟོགས་པ་མཐོ་བ་ཡིན་ཞེས་བསྔགས། དེ་བཞིན་དུ་སྐལ་ལྡན་ལས་འཕྲོ་ཅན་མཚན་ལྡན་གྱི་བླ་མ་མཇལ་མ་ཐག་རྟོགས་གྲོལ་དུས་གཅིག་ཏུ་འགྱུར་བ་ཡང་མང་བས། རང་རེ་དེ་ལྟ་བུ་མ་བྱུང་ཡང་བླ་མ་བསྟེན་ན་ཡོན་ཏན་རིམ་གྱིས་སྐྱེས་ནས་སངས་རྒྱས་པར་འགྱུར་ངེས། དེས་ན་ཕན་ཡོན་དེ་དང་དེ་འདྲ་རྣམས་ལ་བསམས་ནས་བླ་མ་བསྟེན་པ་ལ་འབད་་་་་་པར་བྱ། འོ་ན་བླ་མ་རུ་བསྟེན་ནས་བསྟེན་ཚུལ་ཉེས་ན་སྐྱོན་ཅི་301

འབྱུང་སྙམ་ན། བླ་མའི་ཐུགས་དཀྲུགས་པ་སྐུ་ལ་བདོ་བ་ཕར་ཞོགཐ་ན་རྟེན་འབྲེལ་ཅུང་ཟད་རེ་འཆུག་པ་དང་། བཀའ་རེ་བཅག་པ་དང་མི་མོས་པ་བྱུང་བ་དང་། ་མ་གུས་པ་ཅུང་ཟད་རེ་ཤོར་ན་ཡང་སྐྱོན་ཆེན་པོ་འབྱུང་སྟེ། སྔོན་མར་པ་ནཱ་རོའི་དྲུང་དུ་གཟིམས་པས་ཐོ་རངས་པཎ་ཆེན་ནཱ་རོ་པས་ཡི་དམ་དགྱེས་པ་རྡོ་རྗེ་དང་་་་རྟེན་དང་བརྟེན་པའི་དཀྱིལ་འཁོར་ཁྲ་ལམ་མེར་སྤྲུལ་ནས། བུ་མར་སྟོན་ཆོས་ཀྱི་བློ་གྲོས་མ་ཉལ་བར་ཡར་ལོངས་དང་། ནམ་མཁའ་ལ་ཁྱོད་རང་གི་ཡི་དམ་དགྱེས་པ་རྡོ་རྗེ་རྟེན་དང་བརྟེན་་་་་པར་བཅས་པའི་དཀྱིལ་འཁོར་ཡང་ཕེབས་འདུག ཁྱོད་ང་ལ་ཕྱག་འཚལ་ལམ་ཡི་དམ་ལ་ཕྱག་འཚལ་གསུངས་པས། མར་པས་ཡི་དམ་དགྱེས་རྡོར་རྟེན་དང་བརྟེན་པར་བཅས་པ་ལ་ཕྱག་་་་་་་་་་འཚལ་བས། ནཱ་རོའི་ཞལ་ནས། བླ་མ་མེད་པའི་གོང་རོལ་ན། །སངས་རྒྱས་བྱ་བའི་མིང་ཡང་མེད། །བསྐལ་བ་སྟོང་གི་སངས་རྒྱས་ཀྱང་། །བླ་མ་དག་ལ་བསྟེན་ས་བྱུང་། །ཡི་དམ་བླ་མའི་སྤྲུལ་བ་ཡིན། །གསུངས་ཤིང་དཀྱིལ་འཁོར་ཐུགས་གར་བསྟེམ། དེའི་རྟེན་འབྲེལ་གནད་ཀྱིས་ཁྱོད་ལ་མི་བརྒྱུད་རིང་པོ་མི་ཡོང་སྟེ། རྟེན་འབྲེལ་དེ་ཡང་སེམས་ཅན་གྱེ་སྐལ་བ་ཡིན་གསུངས་པའི་ལུང་་་་་་་བསྟན་ལྟར། སྲས་དར་མ་མདོ་སྡེ་གཤེགས་པར་གྱུར། སྔོན་རྗེ་བཙུན་མི་ལས་ཟངས་ཤིག་མར་པ་ལ་འབུལ་དུས་སྟོང་པར་ཕུལ་302

པའི་རྟེན་འབྲེལ་དེ་ལ་བརྟགས་ནས་མར་པས་ཁྱོད་ཀྱིས་ང་ལ་་་་་་ཟངས་སྟོང་པར་ཕུལ་བ་དེས། ཁྱོད་སྒྲུབ་པ་བྱེད་པའི་ཚེ། འཚོ་བ་དཀྲེན་ཙམ་ཡོང་བ་འདུག་སྟེ། འོན་ཀྱང་ཚེ་སྨད་དང་བུ་བརྒྱུད་ལ་ལོངས་སྤྱོད་ཆེན་པོ་འབྱུང་བའི་ཕྱིར་མཆོད་མེ་མར་ཁུས་བཀང་་་་ནས་མཆོད་ཁང་དུ་བཞག་པའི་རྟེན་འབྲེལ་གྱིས་ཚེ་སྨད་དང་བུ་བརྒྱུད་ལ་ལོངས་སྤྱོད་འབྱུང་གསུངས་པ་ལྟར། ཚེ་སྟོད་སྒྲུབ་པ་བྱེད་དུས་དཀའ་ཐུབ་བྱེད་དགོས་བྱུང་། དེས་ན་བླ་མ་བསྟེན་པ་དང་ཆོས་ཞུ་བའི་དུས་སོགས་ལ་རྟེན་འབྲེལ་ཅུང་ཟད་རེ་་་་་་་་་་་་་འཆུགས་པའི་སྐྱོན་དེ་འདྲ་འབྱུང་ན། ཆེན་པོ་འཆུག་ན་སྨོས་ཅི་དགོས། སྔོན་རྗེ་བཙུན་གྱིས་དབུས་པ་སྟོན་པ། རས་ཆུང་རྡོ་རྗེ་གྲགས་པ། ཞི་བ་འོད་གསུམ་ལ་རྨི་ལམ་སྒུགས་ཤིག་ནངས་པར་ཕ་རྒན་ངས་རྨི་ལམ་བརྟག་གིས་གསུངས། སྟོན་པས་སེམས་ཅན་མང་པོའི་སྲོག་བཅད་ནས་འགམས་པ་རྨི་ལམ་ངན་ཞུས་པས།ཁྱོད་ཀྱིས་སེམས་ཅན་ཐམས་ཅད་འཁོར་བ་ལས་སྒྲོལ་བར་གདའ་གསུངས། ཞི་བ་འོད་ཀྱིས་ཤར་ནས་ཉི་མ་ཞིག་ཤར་འོངས་པ་སྙིང་ཁར་ཐིམ་པ་རྨིས་པ་ཞུས་པས། ཁྱོད་སེམས་བསྐྱེད་ཆུང་བས་འགྲོ་བ་ལ་ཕན་ཆེར་མི་འབྱུང་། ཁྱོད་རང་དག་པའི་ཞིང་དུ་གཤེགས་པར་གདའ་གསུངས། རས་ཆུང་པས་ལུང་བ་ཆེན་པོ་གསུམ་དུ་ཕྱིན་ནས་སྐད་ཆེན་པོ་བཏོན་པ་རྨིས་ཞུས་པས། ཁྱོད་རོ་གྱོང་བའི་303

སྟབས་ཀྱིས་ངའི་བཀའ་ལན་གསུམ་བཅག་པས། ལུང་བ་གསུམ་དུ་སྐྱེ་བ་བརྒྱུད་ནས། དགེ་བཤེས་རྒྱང་དུ་གྲགས་པ་གསུམ་དུ་འགྱུར་བར་གདའ་གསུངས། སྔོན་སློབ་དཔོན་ཛ་ལན་རྙ་རས།ནག་པོ་སྤྱོད་པ་ལ། ཁྱོད་དེ་ཝའི་ཀོ་ཊིར་མ་འགྲོ་བར། ས་ཕྱོགས་གཞན་ཞིག་ན་ཟ་མ་ཏོག་ཅིག་ཡོད་པས་ཁ་མ་འབྱེད་པར་ཁྱེར་་་་་ཤོག་གསུངས་པར། བཀའ་བཅག་ནས་ཟ་མ་ཏོག་གི་ཁ་ཕྱེ། དེ་ཝའི་ཀོ་ཊིར་སོང་བས་ཅི་བསམས་མ་འགྲུབ་པར་མྱུར་དུ་སྐུ་་་་་་་་་གྲོངས། དེས་ན་བླ་མའི་བཀའ་བཅགས་ཅི་བསམ་མི་འགྲུབ། ཚེ་ལ་བར་ཆད་ཀྱང་འབྱུང་། སྔོན་ཁ་ཆེའི་དགེ་འདུན་བཟང་པོ་ལ་དབྱེག་གཉེན་གྱིས་ཐེག་པ་ཆུང་ངུའི་ཆོས་རྫོགས་པར་གསན་ནས།ཕྱིས་གཅེན་སློབ་དཔོན་ཐོགས་མེད་ཀྱི་རྗེས་སུ་འབྲང་ནས་ཐེག་ཆེན་དུ་གྱུར་པ་ན། སྔར་གྱི་རང་གི་སློབ་དཔོན་ཁ་ཆེ་དགེ་འདུན་བཟང་པོའི་ཆོས་ལ་མ་མོས་པར་ཁོང་གི་གྲུབ་མཐའ་ཐམས་ཅད་སུན་ཕྱུང་བས་སློབ་དཔོན་ཐུགས་མ་མཉེས་ཕེབས་པ་དབྱེག་་་་་་་་གཉེན་གྱེས་གོ་ནས་ཡུལ་མཐའ་འཁོབ་བལ་ཡུལ་དུ་བྲོས་ནས་་་་་་་འོངས་སྐུ་གྲོངས་པའི་ཚུལ་བསྟན། དེས་ན་བླ་མས་གསུངས་པའི་ཆོས་ལ་མི་མོས་པར་ལོག་ལྟ་སྐྱེས། ཐུགས་མི་མཉེས་པ་བྱས་ན་ཚེ་འདིར་ཡང་ཚེའི་དུས་བྱེད་པར་འགྱུར། སྔོན་དགེ་བཤེས་དགོན་པ་བའི་འཁོར་ཞིག་བསམ་དུ་མ་བཏུབ་པར། དགེ་བཤེས་ཀྱིས་འོ་304

ན་འདི་ལྟར་སོམས་དང་གསུངས་ནས་ཐབས་མང་དུ་བསླབས་་་་་པར་སྐྱེད་ཙམ་མ་བྱུང་བ་ལ། དར་ཅིག་ཚོམ་མེ་བཞུགས་ནས་ཁྱོད་ཀྱིས་སྔར་སློབ་དཔོན་དུ་གྱུར་པ་ལ་མ་གུས་པ་བྱས་པ་མེད་དམ་་་་གསུངས། དེ་ལྟ་བུ་ཞིག་མཆིས་ཞུས་པས་ད་ལྟ་ཡོད་དམ་མེད་གསུངས། ད་ལྟ་ཡོད་ཞུས་པས། འོ་ན་དེ་ལ་བསྙེན་བཀུར་གྱིས་བཟོད་གསོལ་གྱིས་གསུངས་པས། དེ་ལྟར་བྱས་ནས་བསམས་པས་བཏུབ་པ་བྱུང་། དགེ་བཤེས་རྣལ་འབྱོར་པ་ཆེན་པོ་མལ་གྲོ་ན་བཞུགས་དུས། ཇོ་བོ་ཞིག་ཁམས་མ་བདེ་བར་ཅི་བྱས་ཀྱང་མ་ཕན་ནས། དགེ་བཤེས་ཀྱིས་ཁྱོད་ཀྱིས་རྨི་ལམ་ཅི་འདྲ་རྨིས་དྲིས་པས། ལ་མའི་མེ་མདག་དམར་ཉིལ་ཉིལ་བ་ཁོ་ན་རྨི་ཟེར་བས འོ་ན་ཁྱོད་ཀྱིས་སློབ་དཔོན་འདྲ་ལ་མ་གུས་པ་བྱས་པ་མིན་ནམ་་་་་་་་གསུངས་པས། གཞན་མེད་འདི་ལྟ་བུ་ཞིག་ལ་མ་གུས་པ་བྱས་ཏེ།ཁོང་རང་ཡང་ཉམས་ནས་འདི་ལྟར་དུ་སོང་ཟེར་བས འོ་ན་ཁྱོད་སོང་ལ་བསྙེན་བཀུར་དང་བཟོད་གསོལ་གྱིས་གསུངས་པས།དེ་ལྟར་བྱས་པས་ཁམས་སངས་ཀྱིས་སོང་བར་གདའ། དེས་ན་བླ་མ་བཟང་ངན་གང་ལ་ཡང་མ་གུས་པ་ཙམ་རེ་བྱས་ན་ཡང་སྐྱོན་ཆེ་བ་འབྱུང་བས་མི་བྱེད་པ་གལ་ཆེ། གལ་ཏེ་བྱས་སོང་ན་དེ་མ་ཐག་བླ་མའི་དྲུང་དུ་སོང་ནས་བསྙེན་བཀུར་བྱས་བཤགས་སྡོམ་་་་བྱེད་པ་གལ་ཆེ། འོ་ན་བླ་མ་དེ་ཞལ་མ་བཞུགས་ན་ཅི་བྱ་སྙམ་ན།305

བྲག་རྒྱབ་ཀྱི་བསྒོམ་པ་རྒྱ་སྨོན་བྱ་བས། དགེ་བཤེས་སྟོན་པ་ལ་སྔར་བླ་མར་གྱུར་པ་ལ་མ་གུས་པ་བྱས་ཤིང་། དེ་མཉེས་པར་མ་བྱས་པ་ལ་ད་ལྟ་མཉེས་པར་བྱ་བའི་ཡུལ་དུ་མ་གྱུར་ཏེ། འདས་སམ་ཡུལ་ཐག་རིང་བར་ཕྱིན་ནས་དད་གུས་བྱས་ན། སྲོག་དང་ཚངས་སྤྱོད་ཀྱི་བར་ཆད་དུ་གྱུར་ན། དེ་ལ་ཅི་ལྟར་བགྱི་ཞུས་པས།དགེ་བཤེས་སྟོན་པའི་ཞལ་ནས། དེའི་ཐབས་ཀྱི་མཆོག་འདི་ཡིན་སྤྱིར་བླ་མ་རྣམས་ཀྱི་ཆོས་སྐུ་ལ་ཐ་དད་མེད་པས་ངོ་བོ་གཅིག་་་་་་་ཡིན་པར་བསམས་ལ། ད་ལྟ་རང་གི་མངོན་སུམ་དུ་གྱུར་པའི་བླ་མ་རྣམས་ལ། རྙེད་པ་དང་བཀུར་སྟེ་དང་རིམ་གྲོ་སྒྲུབ་པའི་སྒོ་ནས་འབད་པ་བྱས་ལ་བླ་མ་དེ་ཅི་མཉེས་བྱས་ན། སྔར་བླ་མར་གྱུར་པ་ལ་མ་གུས་པའི་ལས་ཀྱི་སྒྲིབ་པ་དེ་བྱང་བ་ཡིན་པས། དེ་ལྟར་མངོན་དུ་གྱུར་པའི་བླ་མ་དེ་ལ་གུས་པའི་སྒོ་ནས་བསྙེན་ཞིང་མཉེས་པར་བྱས་ལ། མ་འོངས་པ་ན་བླ་མ་དང་ཕྲད་པའི་སྨོན་ལམ་རྒྱུན་དུ་གདབ་གསུངས་པ་ལྟར་བྱ། མདོར་ན་སྲིད་ཞིའི་བདེ་སྐྱིད་ཐམས་ཅད་ཆོས་བྱས་པ་ལས་འབྱུང་ཞིང་། ཆོས་དེ་ནི་བླ་མ་ལས་འབྱུང་བས་ན། རྟེན་འབྲེལ་གྱི་སྒོ་དང་པོ་བླ་མ་བསྟེན་ཚུའ།་འཆུགས་ན་ཡོན་ཏན་ཐམས་ཅད་ཀྱི་རྩ་བ་ཆད་པས། ལུས་དང་སྲོག་ལ་བབས་ཀྱང་མི་མཉེས་པ་སྐད་ཅིག་ཙམ་ཡང་མི་བྱེད་ཅིང་།སྔར་ཐུགས་དང་འགལ་བ་བྱུང་བ་ལ་བཤགས་སྡོམ་མང་དུ་བྱ།་306

ལུས་ལོངས་སྤྱོད་གང་གི་སྒོ་ནས་བླ་མ་མཉེས་པ་ལ་དམ་པ་གོང་མ་རྣམས་ཀྱི་རྣམ་ཐར་ལྟར་རྟག་ཏུ་འབད་པར་བྱའོ། ། ་དེ་ལྟར་དགེ་བའི་བཤེས་གཉེན་བསམ་སྦྱོར་གཉིས་ཀྱི་སྒོ་ནས་་་ཚུལ་བཞིན་དུ་བསྟེན་ནས་དལ་འབྱོར་གྱི་མི་ལུས་རིན་པོ་ཆེ་ལ་་་་་དམ་པའི་ཆོས་ཀྱི་སྙིང་པོ་ལེན་དགོས་ཚུལ་ནི།མཁས་གྲུབ་རིན་པོ་ཆེའི་ཞལ་ནས། དལ་འབྱོར་གྱི་མི་རྒེས་རིན་པོ་ཆེ་ཐོབ་པའི་དུས་འདིར་སྙིང་པོ་ཅི་ལོན་ཞིག་བྱེད་དགོས། ངེད་རང་གི་མནོ་བསམ་དང་ཕྱུགས་ཀྱི་མནོ་བསམ་ལ་ཁྱད་པར་ཅི་འདུག་བལྟ་དགོས་པ་ཡིན། ཕྱུགས་ལའང་མ་འཁྱགས་པ་དང་། མ་ལྟོགས་པར་བསྐྱངས་པ་ཞིག་བྱེད་དགོས་སྙམ་པའི་བསམ་བློ་གཏོང་བ་ཡོད། ངེད་རང་ལའང་དེ་ལས་མེད་ན་ཕྱུགས་དང་ཁྱད་པར་མ་བྱུང་བ་ཡིན་པས་སྙིང་པོ་ལེན་པ་གལ་ཆེ་གསུངས། འོ་ན་དལ་འབྱོར་ཞེས་བྱ་བའི་ཚིག་དོན་དང་སྙིང་པོ་ལེན་དགོས་པའི་རྒྱུ་མཚན་ཅི་ཡིན་སྙམ་ན།ད་རེས་འོ་སྐོལ་རྣམས་དམྱལ་བ་ཡི་དྭགས་དུད་འགྲོ་ཚེ་རིང་ལྷ་་་་་དང་། ཡུལ་མཐའ་འཁོབ། དབང་པོ་མ་ཚང་བ། ལོག་ལྟ་ཅན།སངས་རྒྱས་འབྱུང་བ་མེད་པའི་ས་སྟེ་མི་ཁོམ་པའི་གནས་དེ་་་་་་་་་བརྒྱད་དུ་མ་སྒྱེས་པར། ཆོས་སྒྲུབ་རྒྱུ་ཡིན་ན་ཁོམ་པ་བྱུང་ནས་ག་ལེ་སོས་དལ་དུ་ཡོད་པས་ན་དལ་བ་བརྒྱད་ཅེས་བྱ་ལ། ཆོས་སྒྲུབ་པའི་མཐུན་རྐྱེན་རང་གིས་འབྱོར་པ་མི་ལུས་ཐོབ་པ། ཡུལ་དབུས་307

སུ་སྐྱེས་པ། དབང་པོ་ཚང་བ། གནས་ལ་དད་པ། ལས་མཐའ་མ་ལོག་པ་དང་། གཞན་གྱིས་འབྱོར་པ། སངས་རྒྱས་བྱོན་པ། ཆོས་གསུངས་པ། བསྟན་པ་གནས་པ། དེའི་རྗེས་འཇུག་ཡོད་པ།གཞན་ཕྱིར་སྙིང་བརྩེ་བ་བཅུ་ཚང་བས་ན། འབྱོར་པ་ཞེས་བྱ་ལ།དེ་ལྟ་བུའི་དལ་འབྱོར་གྱི་ཆོས་བཅོ་བརྒྱད་ཚང་བའི་མི་ལུས་རིན་པོ་ཆེ་ད་རེས་ཐོབ་པ་འདི་དོན་ཆེ་སྟེ། སྔོན་གྱི་རྒྱལ་པོ་སྤྱན་མེད་འབྱོར་ལྡན། རྒྱལ་བུ་ཟླ་འོད་སོགས་དེད་དཔོན་མཁས་པས་གྲུ་གཟིངས་བསྡམས། རླུང་དར་འཕྱར། མཐུན་པའི་རླུང་དང་འགྲོགས་ཏེ་རྒྱ་མཚོའི་གླིང་དུ་བྱེན་ནས་འདོད་དགུ་འབྱུང་བའི་་་་ཡིད་བཞིན་གྱི་ནོར་བུ་རིན་པོ་ཆེ་བླངས་ཏེ་རྒྱལ་མཚན་གྱི་རྩེར་་་་་བཞག་ནས་དགོས་འདོད་ཀྱི་ཆར་ཕབ་སྟེ་རང་གཞན་གྱེ་དབུལ་་་་ཕོངས་ཀུན་སེལ་བར་མཛད་པ་དང་། ཚེ་སྔོན་ཚུལ་ཁྲིམས་ཀྱིས་གཞི་བཟུང་། སྦྱིན་སོགས་ཀྱིས་གྲོགས་བྱས། སྨོན་ལམ་དྲི་མ་མེད་པས་མཚམས་སྦྱར་ནས་དལ་འབྱོར་གྱི་མི་ལུས་རིན་པོ་ཆེ་ཐོབ་པ་ལ་དམ་པའི་ཆོས་ཀྱི་སྙིང་པོ་བླངས་ན། མངོན་མཐོ་ལྷ་མིའི་གོ་འཕང་། ངེས་ལེགས་ཐར་པ་དང་། ཐམས་ཅད་མཁྱེན་པ་སངས་རྒྱས་ཀྱི་གོ་འཕང་ཡང་སྙིགས་དུས་ཀྱི་ཚེ་ཐུང་འདི་ལ་བདེ་བླག་ཏུ་ཐོབ་ནས་རང་གཞན་གྱི་དོན་ཐམས་ཅད་འགྲུབ་པར་འགྱུར།དེས་ན་བདེ་བ་ཅན་དུ་སྐྱེས་པའི་བྱང་སེམས་རྣམས་ཀྱང་འདི་་་་་་308

ནས་ཤར་ཕྱོགས་ལོགས་ན་མི་མཇེད་འཇིག་རྟེན་གྱི་ཞིང་ཁམས་་་་གན་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་པའི་ལུས་རྟེན་ཁྱད་པར་ཅན་ཡོད་པ་དེར་སྐྱེ་བར་ཤོག་ཅིག་ཅེས་སྨོན་ལམ་་་—་་་་་་འདེབས་པ་ཡིན། ལྷ་དག་འཆི་བ་ན་ཡང་ལྷ་གཞན་དག་ཁྱོད་བདེ་འགྲོར་སྐྱེ་བར་གྱུར་ཅིག བདེ་འགྲོ་ནི་མིའི་འགྲོ་བའོ་ཞེས་ལྷ་རྣམས་ཀྱང་མིའི་རྟེན་འདི་ལ་སྨོན་གནས་སུ་བྱེད་པར་གསུངས།འབྲོམ་ལོ་རྡིང་གི་མི་རིགས་དེ། སོ་ནམ་གྱི་ལྷུ་ཡང་གསེར་ལ་བྱེད་པས་ལོ་དིང་གི་མི་གཅིག་པུ་ཧྲེང་དུ་འཁྱམས་ནས་པུ་ཧྲེང་པའི་མི་གཅིག་གླུ་ལེན་པ་ན་རེ། ལོ་རྡིང་བུ་རུ་སྐྱེས་སོ་ཅོག །གསེར་གྱི་རི་ལ་བརྐོ་ན་ཨང་། །ཟེར་བ་ཐོས་པས། ཁོའི་སེམས་ལ་ཁོ་པུ་ཧྲེང་པ་ཡང་ལོ་རྡིང་གི་མི་ལ་སྨོན་གནས་འདེབས་ན་ང་ལོ་རྡིང་གི་མི་་་་་་་རང་ཡིན་པ་ལ་ཟེར་ནས་མར་ཡོངས་ནས་གསེར་བརྐོས་སྐད། དེ་བཞིན་དུ་དལ་འབྱོར་གྱི་མི་ལུས་འདི་ཐམས་ཅད་ཀྱི་སྨོན་གནས་ཤིག་ཡིན། ལྷ་ཀླུ་ཆོས་ལ་དགའ་བ་ཀུན་ཡང་མི་ལུས་ཐོབ་ནས་ཆོས་བྱེད་པར་སྨོན་ལམ་འདེབས་ན། འོ་སྐོལ་ད་རེས་སྨོན་ལམ་གྱི་ཐོག་ཏུ་སླེབས་པའི་དུས་འདིར་དོན་མེད་ཚེ་འདིའི་བྱ་བས་མི་་་་་་གཡེང་བར། སྒོ་སྣ་ཚོགས་ནས་ཚོགས་བསགས་དང་སྒྲིབ་སྦྱོང་བྱས་ནས། དོན་ཆེན་ཆོས་ཀྱི་སྙིང་བོ་ལེན་དགོས། འབྲོམ་གྱིས་སྤྱན་སྔ་བ་ལ། དལ་བ་འབྱོར་པ་མི་ལུས་ཐོབ་པ་དྲན་ནམ་309

གསུངས་པ་དང་། སྤྱན་སྔ་བ་ཡང་ཐུགས་དམ་ལ་འཇུག་རེས་ཀྱིས།གང་ཚེ་རང་དབང་འཇུག་ཅིང་མཐུན་གནས་པ། །གལ་ཏེ་འདི་བདག་འཛིན་པར་མི་བྱེད་ན། །གཡང་སར་ལྷུང་བས་གཞན་དབང་འཇུག་གྱུར་པ། །དེ་ལས་ཕྱིས་ནས་གང་གིས་སློང་བར་འགྱུར། །ཞེས་འཇུག་པ་ནས་གསུངས་པ་དེ་ལན་རེ་རེ་བཏོན་ནས་ཐུགས་དམ་མཛད་པ་ལྟར་དལ་འབྱོར་དོན་ཆེ་བ་དོན་མེད་དུ་་་་་་བཏང་ན་མི་རུང་བའི་ཚུལ་བསམས་ནས་སྙིང་པོ་ལེན་པ་ལ་་་་་་་་་འབད་པར་བྱའོ། །ད་རེས་ཆོས་ཀྱི་སྙིང་པོ་ཞིག་མ་བླངས་ན་ཕྱི་ནས་འདི་ལྟ་བུའི་རྟེན་ཤིན་ཏུ་རྙེད་པར་དཀའ་སྟེ། སྔོན་སངས་རྒྱས་ཀྱིས་དཔེར་ན་སྟོང་གསུམ་གྱི་སྟོང་ཆེན་པོའི་ཁམས་འདི་་་་་་་ཐམས་ཅད་རྒྱ་མཚོ་ཆེན་པོ་གཅིག་ཏུ་གྱུར་པའི་ཁ་ན་གསེར་གྱི་་་་་གཉའ་ཤིང་བུ་ག་གཅིག་པ་ཞིག་ཡོད་པ་དེ་ཕྱོགས་ཀུན་ཏུ་རླུང་་་་་གིས་དེད་ནས་ངེས་མེད་དུ་འཁྱེར་ལ། རྒྱ་མཚོའི་གཏིང་ན་རུས་སྦལ་ལོང་པ་ལོ་བརྒྱ་བརྒྱ་ནས་མགོ་བོ་མཚོ་ཁར་ཐོན་པ་རེ་རེ་་་་་་་ཙམ་བྱེད་པའི་མགྲིན་པ་གསེར་གྱི་གཉའ་ཤིང་གི་བུ་གར་ཆུད་་་་་་དམ་མི་ཆུད་ཅེས་འཁོར་རྣམས་ལ་དྲིས་པས། འཁོར་རྣམས་ན་རེ།རྒྱ་མཚོ་ནི་ཁ་ཆུང་། གསེར་གྱི་གཉའ་ཤིང་ཕྱོགས་གཅིག་ཏུ་སྡོད་ཅིང་བུ་ག་མང་། རུས་སྦལ་ལ་མིག་ཡོད་ཅིང་རྒྱ་མཚོའི་ཁར་ཡང་ཡང་ཡོང་ན་ཆུད་སྲིད་ཀྱང་། དེ་ལྟར་མ་ཡི་ན་པར། རྒྱ་མཚོ་ནི་ཁ་310

ཆེ། གཉའ་ཤིང་ཕྱོགས་ཀུན་ཏུ་འཕྱོ་ཞིང་། བུ་ག་གཅིག་ལས་མེད།རུས་སྦལ་ལ་མིག་མེད་ཅིང་ལོ་བརྒྱའི་འཕྲོ་ལ་ལན་རེ་ལས་མཚོ་་་་་ཁར་མི་ཡོང་བས་ན། ཡེ་མི་ཆུད་ཅེས་ཞུས་པས། སངས་རྒྱས་ཀྱི་ཞལ་ནས། མི་ཁོམ་པའི་གནས་བརྒྱད་ནས་དལ་འབྱོར་ཐོབ་པའང་དེ་དང་མཚུངས་སོ། །དེ་བས་ན་དལ་བ་འདི་དོན་མེད་པར་མ་བྱེད་ཅིག ཕྱིས་མི་ཁོམ་པར་གྱུར་ན། གསོར་མི་རུང་བར་གྱུར་ཏ་རེ་གསུངས། པོ་ཏོ་བ་མཁར་ཐོག་ན་བཞུགས་ཙ་ན།དགོངས་ཆོས་ཀྱི་དུས་སུ་ཁྲི་ཁར་བྱོན་ནས་འདི་སྐད་གསུངས།མཁར་ཐོག་གི་རྩྭ་ཤིང་འདི་རྣམས་ཀྱི་གསེབ་ན་རྩྭ་ཉག་མ་གཅིག་གི་ཚད་ཙམ་དལ་འབྱོར་ཐོབ་པ་རྣམས་སུ་འདུག་ལ། འགྲོ་བ་གཞན་རྣམས་རྩྭ་གཞན་པའི་ཚོད་དུ་འདུག་གསུངས། ཡང་པོ་ཏོ་བ་གངས་སྐྱ་མོ་ན་བཞུགས་ཙ་ན། ད་ལྟ་འུ་ཅག་གི་མདུན་འདི་ནས། སྲིན་འབུ་ཞིག་ས་གསེབ་ནས་ཐོན་ཏེ། ཐལ་མོ་སྦྱར་ནས།སངས་རྒྱས་ལ་ཕྱག་འཚལ་ལོ་ཟེར་བ་ཞིག་བྱུང་ན་ངོ་མཚར་ཆེ་་་་་འམ་མི་ཆེ་ན། དེ་ངོ་མཚར་ཆེ། དེ་བཞིན་དུ་འོ་སྐོལ་ངན་སོང་གསུམ་དུ་གཏན་དུ་འཁྱམས་འཁྱམས་པ་ཞིག་ད་རེས། དལ་འབྱོར་ཐོབ་ནས་ཆོས་སྒྲུབ་ཏུ་ཡོད་པ་དེ་བས་ཀྱང་ངོ་མཚར་ཆེ་་་་་གསུངས། སྔོན་བྱང་གི་གྲུ་གུ་ཞྭ་བོ་ཆེ་བྱ་བས་ཉག་ཁ་ཞིག་ནས་རྐྱང་འོང་བར་ཞགས་པ་འཕངས་པ་སྟབས་ཁ་ཡགས་པ་ཞིག་་་་་་་311

འཕྲོད་ནས། མི་ཀུན་གྱིས་འཛིན་དཀའ་བའི་རྐྱང་ཞིག་ཟིན་ཏེ་ཞོན་ནས་གླུ་ཁོ་ན་ལེན་པ་ལ། གཞན་གྱིས་ཁྱོད་འདི་ཀ་ཙམ་གྱིས་གླུ་ལེན་པ་ཅི་ཡིན་བྱས་པས། ང་ཞྭ་བོ་ཞིག་རྐྱང་ལ་ཞོན་ནས་ད་རྐྱང་གླུ་མི་ལེན་ནམ་ལེན་ཟེར་རོ། །དེ་བཞིན་དུ་སྔོན་བསགས་ལེགས་བྱས་ཀྱིས་འཕངས་པའི་སྟབས་ཁ་ཡགས་པ་ཞིག་འཕྲོད་་་་་ནས་ད་རེས་མི་ཁོམ་པའི་གནས་བརྒྱད་ནས་བསྐལ་བ་བརྒྱ་ཁྲིར་བཙལ་ཡང་རྙེད་དཀའ་བའི་དལ་འབྱོར་གྱི་མི་ལུས་རིན་པོ་ཆེ་་་་་་འདི་ལྟ་བུ་ཐོབ་ནས་ཆོས་མི་བྱེད་ན་ནམ་བྱེད་དམ་པའི་ལྷ་ཆོས་ཁོ་ནར་འབད་དགོས། སྔོན་འཕན་ཡུལ་ན་ཕྱྭ་མཁར་བྱ་བ་མཁར་རྡོས་ཅན་ཞིག་ཡོད་པ་དགྲས་འཕྲོགས་ནས་ཡུན་རིང་དུ་ཁ་ཉེན་དུ་སོང་བས། རྒད་པོ་གཅིག་དུས་རྟག་ཏུ་མཁར་དེས་གདུངས་ནས་ཡོད་པ་ལ། ལན་ཅིག་རྒད་པོའི་རྣ་བར་ཕྱྭ་མཁར་ཐོབ་ཟེར་བ་ཐོས་པས། འགྲོ་མི་ནུས་བཞིན་དུ་མདུང་གཅིག་གི་གསུམ་གཉིས་ཙམ་ནས་བཟུང་ཕྱེད་ཤལ་བྱེད་ཅིང་རྨའི་ཕྱྭ་མཁར་ཐོབ་པ་འདི་རྨི་ལམ་མིན་ན་རུང་ཟེར་བ་དང་། སྔོན་རྗེ་མི་ལར་མར་པས་ཡུན་རིང་ཆོས་མ་གནང་བའི་ཁར་བཀའ་བཀྱོན་དང་ཕྱག་་་་འབེབས་རང་མཛད་ནས་ཡིད་ཆད་ལན་མང་དུ་བྱུང་། ད་དུང་ཆོས་གནང་ངམ་སྙམ་འདོད་པས་གདུངས་ནས་ཡོད་པར་ཉིན་་་་་གཅིག་མདུན་དུ་བོས་ཏེ་ཐུགས་བརྩེ་བའི་ཞལ་ནས། ད་རྗེས་སུ་312

བཟུང་ནས་མི་རྒན་ང་རང་གི་སྙིང་དང་འདྲ་བའི་གདམས་ངག་རྣམས་སྦྱིན་ཏེ། སྒྲུབ་རྒྱགས་ཡང་ང་རང་གིས་སྦྱར་ནས་བསྒོམ་དུ་འཇུག་པ་ཡིན་པས་དགའ་བར་གྱིས་ཤིག་གསུངས་བྱུང་བ་དང་།དེའི་ཚེ་རྗེ་བཙུན་གྱིས་ངའི་འདི་རྨི་ལམ་ཡིན་ནམ་མངོན་སུམ་་་་་་ཡིན། རྨི་ལམ་ཡིན་ན་གཉིད་མ་སད་ན་དགའ་སྟེ་སྙམ་པའི་དགའ་སྤྲོ་ཚད་མེད་པ་ཞིག་བྱུང་གསུངས་པ་ལྟར། ད་རེས་རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་མི་ལུས་རིན་པོ་ཆེ་་་་་འདི་ཐོབ་ནས་བླ་མ་དམ་པ་ལ་བསྟེན་ཏེ་ཟབ་རྒྱའི་གདམས་པ་་་་་ཉམས་སུ་བླང་དུ་ཡོད་པ་འདི་རྨི་ལམ་ཡིན་ནམ། མངོན་སུམ་ཡིན།ཨ་རེ་དགའ་དྭངས་རེ་སྤྲོ་སྙམ་དུ་དགའ་སྤྲོ་དང་བཅས་ཆོས་ལ་་་་་བརྩོན་པར་བྱ་དགོས། སྔོན་མར་པའི་དྲུང་དུ་རྗེ་མི་ལས་མ་རིག་པའི་རྐྱེན་གྱིས་འདུ་བྱེད་ཀྱི་ལས་སོགས་པ་ལ་རྟེན་འབྲེལ་བཅུ་་་་་་གཉིས་ཀྱིས་བསྡུས་པའི་ལུས། རྣམ་སྨིན་ཤ་ཁྲག་རྡོས་བཅས་རྣམ་པར་ཤེས་པའི་འཛིན་པ་དང་བཅས་པ་འདི། བསོད་ནམས་ཅན་ཐར་བ་འདོད་པ་རྣམས་ཀྱི་དལ་འབྱོར་ལུས་ཀྱི་གྲུ་ཆེན། ལས་ངན་སྡིག་པ་བསོག་པ་རྣམས་ཀྱི་ངན་འགྲོར་འཁྲིད་པའི་སྣ་འདྲེན།ཡར་འགྲོ་མར་འགྲོའི་ས་མཚམས། འདུན་མ་གཏན་ལེགས་དང་།གཏན་ཉེས་ཀྱི་ཁེ་ཉེན་ཤིན་ཏུ་ཆེ་བའི་དུས་སྐྱེམ་པ་ཞིག་ཡིན་པར་གོ་ཞེས་རྟོག་ཞུས་ཕུལ་བ་དང་། སྔོན་གཅིག་ལ་གཙང་ཁྱབ་313

བསླབ་སྟེ། དགེ་དོན་ལེགས་ཀྱི་གཞི། ཆོས་ཚུལ་རབ་ཀྱི་དབྱིངས།མཆོད་རྟེན་ཐམས་ཅད་ལ། གུས་པས་ཕྱག་འཚལ་ལོ། །གྱིས་བྱས་པས། དེ་མ་ཤེས་པར། ཡག་ན་ཡག་གི་གཞི་ཉེས་ན་ཉེས་ཀྱི་གཞི།ཡག་གཞི་ཉེས་གཞི་ལ། གུས་པས་ཕྱག་འཚལ་ལོ། ཟེར་རོ དེ་བཞིན་དུ་ད་རེས་དལ་འབྱོར་གྱི་མི་ལུས་འདིའི་ཐོག་ནས་ཆོས་་་་་་བྱས་ཏེ་ཡགས་སམ་ཡག་ན་གཏན་བདེ་སངས་རྒྱས་ཀྱི་གོ་འཕང་ཐོབ་ལ། མི་དགེ་བ་བྱས་ཏེ་ཉེས་སམ་ཉེས་ན་ངན་སོང་དུ་ལྷུང་ནས་བསྐལ་བ་བྱེ་བར་བདེ་འགྲོའི་སྒྲ་ཙམ་ཡང་མི་ཐོས་པར་་་་་་་་་འགྱུར་བས། འདུན་མ་གཏན་ལེགས་དང་གཏན་ཉེས་ཡར་འགྲོ་མར་འགྲོའི་ས་མཚམས་འབྱེད་པའི་དུས་ཡིན། རིག་པ་བསྒྲིམས་ཏེ་འདམ་ཁ་མ་ནོར་བ་བྱས། གཏན་དུ་བདེ་ཞིང་ཡར་འགྲོ་བའི་རྣམ་དཀར་དགེ་བའི་ལས་ལ་འབད་དགོས། སྔོན་མུ་གེ་ཆེན་པོ་ཞིག་བྱུང་བའི་དུས་དབུས་སུ་མི་ལྟོགས་བཟའ་ཚང་ཞིག་གིས།ནང་མ་གཅིག་འུ་ཅག་ཧ་ཅང་རང་སྡུག་ཆེས་ཀྱིས། ད་ནང་ཟན་གོང་རེ་གྱེས་ཤིག་ཟེར་ཏེ་བྱས་པས། བྱེས་པ་གཅིག་གིས་ཁོ་རང་གི་ཟན་རྒྱབ་ཏུ་སྦས་ཏེ། ཕའི་ཟན་ནས་ཟོས་པས་ཁྱེ་གཅིག་གིས་ཟན་རྒྱབ་ཏུ་སྦས་པ་དེ་ཧད་ཀྱིས་ཁྱེར་བས། བྱིས་པ་ན་རེ། རྒྱ་མ་ལན་ཅིག་གིས་སྣེ་ཟན་ཁྱེ་ལ་ཤོར་ཟེར་དུས་སོ། །དེ་བཞིན་དུ་དམ་པའི་ཆོས་ལ་ཕྱི་བཤོལ་བྱས། ཚེ་འདིའི་བྱ་བ་སྔོན་དུ་བྱས་ན་ནམ་314

ཞིག་རྒྱ་མ་ལན་ཅིག་ཐོབ་པའི་དལ་འབྱོར་མི་ལུས་འཆི་བདག་་་་་་གིས་བཅོམས་ཏེ་ཆོས་མེད་ལག་སྟོང་དུ་ཕྱི་མར་འགྲོ་དགོས། ཡང་སྔོན་གཙང་བའི་ཨར་པ་ཚན་གཅིག་གིས་དབུས་སུ་ཉའི་ཚོད་མ་བྱས་པས་གཅིག་གི་ནད་ལ་རྒྱབ་སྟེ་སྐྱུག་སྐྱུག་འདྲ་ཚེ་སྐེ་ལྷམ་སྒྲོག་གིས་བསྡམས་པས། གནས་མོ་ན་རེ། དེ་ཙུག་བྱེད་པ་ཅི་ཡིན་ཟེར་བར། ཁོ་ན་རེ། སྒྱུག་ཏུ་ཕངས་པ་ཞིག་སྒྱུག་པར་གདའ་ཟེར་རོ། །དེ་བཞིན་དུ་དལ་འབྱོར་གྱེ་རྟེན་ཁྱད་པར་ཅན་ཐོབ་པ་སྙིང་པོ་མ་ལོན་པར་ཆོས་མེད་དུ་འཆི་བ་ལ་འཕངས་དགོས། སྔོན་གཅིག་གི་སྒོ་རྩ་ན་མི་མང་རབ་ཅིག་གི་གསེབ་ན་དགྲ་སྙིང་ན་བ་གཅིག་་་་་་་ཡོད་པ་དེ་མཐོང་ནས། ཁོ་རང་ནང་ན་གྲི་བརྡར་གྱིན་མི་སོད་ཀྱིས་དོགས་ནས་ཕ་མེས་ཀྱིས་བཀུག་པ་ལ་དྲི་བོ་ངས་ནི་ཡན་པར་གཏོང་ཉེན་ཡོང་ཟེར་རོ། །དེ་བཞིན་དུ་སྔོན་གྱི་ལས་བཟང་པོའི་སྟོབས་ཀྱིས་དལ་འབྱོར་གྱི་མི་ལུས་འདི་བཀུག་སྟེ། རང་རེ་དྲི་བོ་ཀུན་གྱིས་ཆོས་ཀྱི་བེད་མི་ཆོད་པར་དོན་མེད་ཆུད་ཟོས་སུ་གཏོང་ཉེན་ཆེ་བས་གཏོང་མི་རུང་། མི་དང་དུད་འགྲོའི་ཁྱད་པར་ཡང་ཆོས་ཡོད་མེད་ཀྱི་སྟེང་ནས་འབྱེད་པས། ཆོས་མ་བྱས་ན་རྭ་མཇུག་མ་སོགས་མེད་རུང་དུད་འགྲོ་དང་ཁྱད་པར་སྤུ་ཙམ་མེད། ཚེ་འདི་ཀ་ཙམ་ཤེས་པས་མི་དང་དུད་འགྲོའི་ཁྱད་པར་འབྱེད་དཀའ། ཚེ་འདིའི་བྱ་བ་ལ་མི་བས་ད་དུང་དུད་འགྲོ་མཁས་ཏེ། དེ་ལ་དཔའ་315

རྩལ་གྱེ་དབང་དུ་སོང་ན། བྱ་ཁྲས་ཕུག་རོན་སོགས་བདས་པས་མ་ཐེབ་ཙ་ན་རྡོ་འམ་བྲག་ལ་ཕོག་པས་རྡོ་ལ་སོགས་པ་གས་པ་ཡོང་གིན་འདུག་སྐད། བོངས་དེ་ལས་ཆུང་བ་མེད་ཀྱང་དཔའ་རྩལ་ཆེན་པོ་དེ་ཙམ་ཡོད་པ་ཡིན། བྱ་གླག་ཕོ་ཡིས་གླ་རོ་ནམ་མཁར་ཁྱེར་བ་དེ་མ་ཐེག་ཙ་ན་བཏང་བས། བྱ་གླག་མོ་ཡིས་བར་སྣང་ནས་ཚིར་གྱིས་བཟུང་བའི་དུས་ན་ཡར་ཡངས་ཀྱིས་ཡོང་། མོས་བཏང་ནས་ཕོས་བཟུང་ཙ་ན། མར་ལྟེང་བ་རེ་ཡོང་སྟེ། ཕོ་བས་མོ་རྩལ་ཆེ་བ་ཡིན་སྐད། དེས་ན་རིག་པ་དང་དཔའ་རྩལ་མི་བས་ཀྱང་ལྷག་པ་དུད་འགྲོ་ལ་ཡོད། དགྲ་ཐབས་ལ་མཁས་པའི་དབང་དུ་བྱས་ན། བྲག་རྒྱབ་ན་ཕོ་རོག་གི་ཚང་ཡོད་པ་ལ། ཉིན་གཅིག་ཕ་མ་མེད་ཤུལ་དུ་འུག་པ་འོང་ནས་ཕོ་རོག་གི་ཕྲུག་གུ་ཁྱེར་ཏེ་་་་་་གཤོག་པའི་འོག་ནས་སྙིང་བྲུས་ནས་བསད་པར། ཕོ་རོག་གཉིས་ཀྱིས་འུག་པ་དེད་དེད་ནས་ཤི་མ་ཤི་མེད་པར་འཛིངས་ནས་་་་་་་་་བཟུང་སྟེ། སྔར་བུ་བསད་སར་ཁྱེར་ནས་སྔ་མ་ལྟར་གསོད་པ་མཐོང་སྐད། སྐྱེས་པ་ཁྱོ་ག་ཇི་ཙམ་གྲུང་ཡང་དགྲ་ལ་དེ་ཙམ་མི་ནུས། སྨིག་པ་ལ་སྦྲུལ་ཡོངས་པ་ལ་སྨིག་པ་གཅིག་གིས་ཚང་གི་རྐེད་པར་གནམ་ཁུང་བཏོན་ནས་སྦྲུལ་ལ་གཙེས་པས་སྦྲུལ་གྱིས་་་་སྨིག་པ་དེད་པས་སྨིག་པ་ཚང་དུ་བྲོས་ཏེ་གནམ་ཁུང་ན་ཡར་ཐོན་ཏེ། སྦྲུལ་ཚང་སྦུག་ཏུ་འིཚངས་ཀྱིས་སོང་བ་དང་གནམ་ཕུག་ནས་316

མར་སྨིག་པས་སྦྲུལ་་གྱེ་རྐེད་པར་སོ་བཏབ་ནས་བསད་སྐད། ཕྱི་བ་གསོད་མཁན་གཅིག་གིས་ཕྱི་བ་དེད་པས། ཚང་དུ་ཆུད་པའི་རྐང་པ་ནས་ཟིན་པས། ཕྱི་བས་གྲུ་མོ་བརྒྱངས་ཏེ། ཁ་མར་ལོག་ནས་མིའི་ལག་པ་ལ་སོ་བཏབ་པས། གཞན་མ་ན་རེ། ཕྱི་བ་མ་ཟིན་ནམ་བྱས་པས་ཟིན་ཟེར། འོ་ན་མར་འཐེན་བྱས་པས་ངས་མ་ཟིན་ཁོས་ཟིན་ཟེར་རོ། །དེ་ན་ངན་ཐབས་མཁས་པ་དང་སྙིང་རུས་ཆེ་བ་དེ་ཙམ་མི་ཕལ་བ་ལ་མེད། རྒྱལ་དུ་གཡག་ཡུ་བོ་གཅིག་དང་རྭ་ཅན་གཉིས་འཐབས་པས་རྭ་ཅན་རྒྱལ་ཏེ། དེར་ཡུ་བོ་དེས་ཞག་འགའ་སྒྱུ་རྩལ་སྦྱངས་རྨིག་པ་སྐམ་ནས་འཐབས་པས་གཞུག་ཐ་བ་སྒང་གི་ལྕགས་རིའི་ནང་དུ་ཚུད་ནས་བསད་སྐད། དེས་ན་དགྲ་ཐབས་ལ་མཁས་པ་དེ་འདྲ་དུད་འགྲོ་ཀུན་ལ་ཡོད། ཡང་གཉེན་དང་བུ་སྐྱོང་བའི་དབང་དུ་བྱས་ན། དུད་འགྲོ་མཁས་ཏེ། ཟླ་རེ་ལའང་ཕ་མཉམ་བུ་མཉམ་བྱེད་པ་ཡོད། མིས་དེ་འདྲ་མི་ནུས།སྲིད་སྡེ་གཅོད་པ་ལ་མཁས་པའི་དབང་དུ་བྱས་ན་ཡང་། འཕན་ཡུལ་གྱི་ལྕང་གསེབ་ན། སྐྱ་གའི་ཚང་མང་པོ་ཡོད་པ་ལ་འུག་ཆུང་གིས་འཕྲོགས་པས། སྐྱ་ག་གཟའ་མི་གཉིས་ཀྱིས་སྟོད་ལུང་ཚུན་ཆད་ཀྱི་སྐྱ་ག་གཡབ་ནས་འུག་ཆུང་ཡུལ་བཏོན་སྐད། ཡང་བྱ་ཡུལ་དུ་གླག་ཚང་དུ་སྦྲུལ་ཞུགས་པ་བཏོན་པའི་ལོ་རྒྱུས་སོགས་དེ་འདྲ་མང་། དེས་ན་སྲིད་སྡེ་གཅོད་པས་མཁས་པ་དེ་འདྲ་དུད་འགྲོ་ལ་317

ཡང་ཡོད་པ་ཡིན། ནང་དུ་བསོག་འཇོག་ལ་མཁས་པའི་དབང་དུ་བྱས་ན། བྱེ་བ་ཀུན་གྱིས་སྟོན་ད་པྱིད་ནས་དང་གྲོ་མ་ལ་སོགས་པ་བསགས་པ་མི་ཡིས་རྙེད་ན་འཚེངས་ནུས་པ་ཡོད་སྐད། སྔོན་གླང་རི་ཐང་བའི་མཎྜལ་གྱི་སྟེང་ན་ཡོད་པའི་གཡུ་བྱི་བ་གཅིག་གིས་མ་ཐེག་པ་གྲོགས་སྦྲན་ཏེ། གཅིག་གིས་ཕུལ་གཅིག་གིས་འཐེན་པ་གཟིགས་པས་ཞལ་འཛུམ་པ་ཞིག་མཛད་པ་བྱུང་། མི་གཅིག་གིས་བྱེ་ཚང་དུ་གཡུ་ཞིག་རྙེད་དེ། སང་ནངས་པར་བལྟ་རུ་ཕྱིན་པས།བྱེ་བ་དེ་རྩྭ་ཉག་མ་གཅིག་གིས་སྐེ་དཀྲིས་ནས་ལྕེབས་ནས་ཤི་་་་་་་་འདུག་སྐད། ཕྱིའི་བཟོ་མཁས་པའི་དབང་དུ་བྱས་ན། ཁ་རག་སྒོམ་ཆུང་བཞུགས་པའི་བྲག་ལ་ཁུག་རྟའི་ཚང་བྱུང་བ་ལ། དང་པོ་ཚང་ཕྱེད་ཙམ་ན་བྲག་ལ་ཆུ་གཅིག་བྱུགས་སྐད། དེ་ནས་འཇིམ་པ་སླ་མོ་བྱུགས་ནས། དེ་ནས་རྨང་སྐམ་ཚོད་ན་འཇིམ་པ་རེ་དང་རྡེའུ་རེ་སྤེལ་མར་བཞག་ནས་ཁད་ཀྱིས་བྱ་ལ་གཞུག་དུས་གཅིག་ལ་གྲོངས་ཀྱིས་རྩིགས་སྐད། ཤིང་གསེབ་ཀྱི་བྱ་བྱེ་ཀུན་ཚང་འཆའ་བ་མཐོང་ཙམ་ན་ཡང་དེ་ལྟ་བུའི་རིགས་དང་། ཐབས་ལེགས་མི་ཀུན་གྱིས་མི་ཤེས། གཞན་ཡང་ནམ་ཟླ་དུས་བཞིའི་དུས་ཚོད་ལ་སོགས་པ་མི་བས་ཀྱང་ལྷག་པ་དུད་འགྲོ་ཀུན་ལ་ཡོད་པ་ཡིན།དེས་ན་ཚེ་འདིའི་དོན་ཙམ་ལས་སྒྲུབ་མི་ནུས་ན་སྒྱེས་བུ་འམ་མི་་་་ཞེས་མིང་དོན་རང་མ་ཚང་བ་ཡིན། དེས་ན་ད་རེས་མི་དང་དུད་318

འགྲོ་ཁྱད་པར་འབྱེད་པའི་དུས་འདིར། ཚེ་འདིའི་དོན་ཙམ་ཤེས་པ་དང་བྱེད་པ་ལ་ཕོ་ཁྱོ་ག་གྲུང་པོར་མི་བརྩི་བར། རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་མི་ལུས་རིན་པོ་ཆེ་་་་་འདི་ཆོས་ཀྱི་སྒོ་ནས་དོན་དང་བཅས་པ་ནོམ་པ་དང་བཅས་པ་་་་་ཞིག་བྱས་ཏེ་མི་ཟེར་བའི་མིང་དོན་གཉིས་ཀ་ཚང་བ། དུད་འགྲོ་རྣམས་ལས་ཆེ་ཁྱད་ཐོན་པ་ཞིག་མཛད་དགོས། ཕུ་ཆུང་པའི་ཞལ་ནས། དལ་འབྱོར་གྱི་མི་ལུས་ཐོབ་ནས་དགེ་བའི་ལས་མ་བྱས་པར་ཤི་ན། ནོར་བུ་རིན་པོ་ཆེ་རིན་ཐང་མེད་པ་ཞིག་རྙེད་ནས་ལོངས་མ་སྦྱད་པར་སྟོར་དུ་བཅུག་པ་དང་འདྲ་ལ། སྡིག་པ་བྱས་ན་ནོར་བུ་དུག་དང་འདྲེས་པའི་ལྷད་ཟན་རྡོག་པོ་གཅིག་ཏུ་བཙོང་བ་་་་་་དང་འདྲ་གསུངས། དེས་ན་དལ་འབྱོར་གྱི་མི་ལུས་རིན་པོ་ཆེ་འདི་ཅི་ནས་ཀྱང་ཆུད་ཟོས་སུ་གཏོང་མི་རུང་། དགེ་བཤེས་དོལ་བའི་ཞལ་ནས། ངས་དལ་འབྱོར་རྙེད་པར་དཀའ་བ་འདི་ལ་འཕྲིག་ཚུད་པས་ཆོས་ཡོ་དེ་ནས་བྱུང་གསུངས། དགེ་བཤེས་སྤྱན་སྔ་བ་ཁོང་མནལ་ཡེ་མི་ལོག་པར་ཐུགས་དམ་མཛད་པ་ལ། དགེ་བཤེས་རྣལ་འབྱོར་པས། བུ་སྐབས་སུ་ཁམས་བག་རེ་མ་གསེང་ན་ཁམས་ཡང་ལོག་ཉེན་ཡོད་གསུངས་པས། དེ་དག་ལེགས་ཏེ། དལ་འབྱོར་རྙེད་དཀའ་བ་འདི་བསམས་ཙ་ན། གཉིད་ལོག་ལོང་རང་མི་གདའ་གསུངས་ཟེར། དེ་ལ་ཆོས་རྗེ་བའི་གསུངས་ནས། དེ་ཤིན་319

ཏུ་མེད་པར་གདའ་དེ་འདྲ་རེ་མེད་ཐབས་མི་འདུག་སྟེ། རང་རེ་ནི་དེའི་ཆ་ཙམ་ཡང་མི་ནུས་པར་འདུག ཁོང་གིས་མི་གཡོ་བའི་བསྙེན་པ་དུང་ཕྱུར་དགུ་སོང་ཟེར་ཏེ། མི་ཚེ་ལ་མནལ་ཡེ་མ་ལོག་པའི་ཚོད་དུ་འདུག་གསུངས་པ་དེ་ལྟར་ཆོས་ཀྱི་སྙིང་པོ་ལེན་པ་་་་་གལ་ཆེ། མདོར་ན་དལ་འབྱོར་གྱེ་མི་ལུས་རིན་པོ་ཆེ་ཐོབ་པ་ཤིན་ཏུ་དོན་ཆེ་ཞིང་རྙེད་དཀའ་བའི་ཚུལ་ལེགས་པར་བསམས་ནས་་་་རྣམ་དཀར་དགེ་བའི་ལས་ལ་འབད་ན་དལ་འབྱོར་ཐོབ་པ་དོན་དང་ལྡན་པར་འགྱུར་རོ། །སྨྲས་པ། ཐུབ་དབང་ཐུགས་ཀྱི་ཤེལ་དཀར་བུམ་བཟང་དུ། །ལེགས་འཁྱིལ་ཟབ་རྒྱའི་ཆོས་ཀྱི་བདུད་རྩི་དེ། །རྒྱ་བོད་མཁས་གྲུབ་རིན་ཆེན་དུ་མའི་སྣོད། །གཅིག་ནས་གཅིག་བརྒྱུད་བོད་འདིར་འོང་བ་མཚར། །ངོ་མཚར་ཆོས་ཀྱི་བདུད་རྩི་བཟང་པོ་ནས། །ལམ་གྱི་རྩ་བ་བཤེས་གཉེན་བསྟེན་ཚུལ་དང་། །བརྟེན་ནས་དལ་བའི་རྟེན་ལ་སྙིང་པོ་ལེན། །དགོས་ཚུལ་ཆུ་ཐིག་ཙམ་ཞིག་བླངས་ཚར་སོང་། །ཚེ་འདིའི་བྱ་བ་བལྟས་ནས་བྱས་ཆོག་པ། །སློབ་མཁན་དགོས་ན་རྣམ་གྲོལ་སྒྲུབ་པ་ལ། །སློབ་མཁན་བླ་མ་མེད་པར་ག་ན་འོངས། །དེ་ཕྱིར་མ་ནོར་ལམ་སྟོན་བླ་མ་ཚོལ། །རྙེད་ནས་ཡོན་ཏན་འབྱུང་གནས་དྲིན་ཅན་རྗེ། །རང་གི་སྲོག་གི་ཕྱིར་ཡང་མི་སྤོང་བར། །བསམ་དང་སྦྱོར་བས་ཚུལ་བཞིན་བསྟེན་པ་ལ། །རྟག་320

ཏུ་ངུ་དང་མི་ལ་ལྟ་བུར་མཛོད། །དལ་འབྱོར་དོན་ཆེ་ཡིད་བཞིན་ནོར་ལས་ལྷག །ཤིན་ཏུ་རྙེད་དཀའ་ཨུ་དུམ་ཝ་ར་འདྲ། །ད་རེས་ཆོས་ཀྱི་སྙིང་པོ་མ་བླངས་ན། །བྱོལ་སོང་ཕྱུགས་ཀྱི་བུ་དང་ཅིས་མི་འདྲ། །ཡང་ཡང་རྙེད་དཀའ་དོན་ཆེ་ཤེས་གྱུར་ནས། །སྐྱོ་ངལ་མེད་པར་ཉིན་མཚན་དུས་དྲུག་ཏུ། །ཆོས་ཀྱི་སྙིང་པོ་ལེན་ལ་ད་བརྩོན་ཞིག །ལམ་ཀྱི་རྩ་བ་བཤེས་གཉེན་ལེགས་བསྟེན་ནས། །དལ་འབྱོར་རྟེན་ལ་སྙིང་བོ་ལེན་དགོས་ཚུལ། །བཀའ་གདམས་གོང་མའི་གསུང་སྒྲོས་ལ་བསྟེན་ཏེ། །ཇི་ལྟར་ནུས་བཞིན་བདག་གིས་བཤད་ཟིན་ནས། །ད་ནི་སྙིང་པོ་ལེན་ཚུལ་གདམས་པ་ལ ཐོག་མར་སྐྱེས་བུ་ཆུང་དང་ཐུན་མོང་གི །ལམ་གྱི་རིམ་པ་བསྟེན་ནས་སྙིང་པོ་ཞིག །ལེན་ཚུལ་གོང་མའི་གསུང་བཞིན་འདི་ན་བཤད། །དེ་ཡང་རང་རེ་རྣམས་ཀྱིས་ད་རེས་རྙེད་པར་དཀའ་ཞིང་་་་་་་རྙེད་ན་དོན་ཆེ་བའི་དལ་འབྱོར་གྱི་མི་ལུས་རིན་པོ་ཆེ་འདི་ཐོབ་་་་ཟིན་ཡང་། སྤྱིར་འདུས་བྱས་ཀྱི་ཆོས་ཐམས་ཅད་མི་རྟག་ཅིང་མི་བརྟན་སྙིང་པོ་མེད་ལ། སྒོས་སུ་དལ་འབྱོར་གྱི་ལུས་རྟེན་བཟང་པོ་འདི་ཡུན་རིང་མི་སྡོད་པར་མྱུར་དུ་འཛིག་པར་འགྱུར་བས། ཚེ་འདིའི་ཡུད་ཙམ་གྱི་བདེ་སྐྱིད་ལ་ཆགས་ནས་གཡེངས་ཏེ། ཆོས་བྱེད་པའི་བློ་ཡོད་ཀྱང་ཕྱི་བཤོལ་བྱས། སང་བྱ་གནང་བྱ་སྙམ་པའི་ངང་ལ་བཞག་ནས་འདིར་འཆི་བདག་གིས་སླེབས་ནས་ཆོས་ཀྱི་་་་321

སྐལ་བ་འཆད་པས། མི་རྟག་འཆི་བ་བསམས་ནས་ཚེ་འདིའི་བདེ་འབྱོར་ཐམས་ཅད་གློག་གི་གར་དང་བར་སྣང་གི་འཇའ་དང་་་་་་་གཉིད་ཐུན་གཅིག་གི་རྨི་ལམ་གྱི་བདེ་བ་ལྟར་མི་རྟག་ཅིང་སྙིང་པོ་མེད་པར་གོ་ནས། དོན་ཆུང་ཚེ་འདིའི་བྱ་བ་ཡུན་རིང་སྡོད་ཤོམས་བྱེད་པའི་བློ་རྒྱ་ཐམས་ཅད་ཆམ་གྱིས་བསྐུར་ནས་ད་ལྟ་ཉིད་དུ་་་་་དམ་པའི་ཆོས་ཀྱི་སྙིང་པོ་ལེན་དགོས་ཏེ། དེའི་རྒྱུ་མཚན་སྤྱིར་འདུས་བྱས་འཁོར་བའི་ཆོས་ཐམས་ཅད་མི་རྟག་འཇིག་པར་་་་་་་་འགྱུར་བས་ན། འཇིག་རྟེན་ཞེས་བྱ་ལ། དེ་ཡང་ཕྱི་སྣོད་ཀྱི་འཇིག་རྟེན་མི་རྟག་སྟེ། སྟེང་ཕྱོགས་ཁམས་གོང་མའི་ལྷ་ཚེ་རིང་པོ་རྣམས་ཀྱིས། འཇིག་རྟེན་ཁམས་འདི་ལན་གྲངས་མང་པོ་འཇིག་པར་མཐོང་བ་ཡིན་པ་ལ། ལྷ་ཕྲུག་གཞོན་ནུ་མཐོང་མ་མྱོང་བས་འཇིག་རྟེན་ཁམས་འདི་འཇིག་པ་མཐོང་བས་འཇིགས་ཚེ། ལྷ་ཚེ་རིང་རྒན་པ་རྣམས་ན་རེ། འཇིགས་མི་དགོས། འོག་ཕྱོགས་ཀྱི་འཇིག་རྟེན་ཁམས་དེ་སྐབས་རེ་རྡུལ་འཚུབ་ལོང་ངེ་འདི་ལྟར་འཇིག་པ་ཡིན་ཟེར་སྐད། དེས་ན་རི་རབ་གསེར་རི་རོལ་མཚོ་གླིང་བཞི་གླིང་ཕྲན་ཉི་མ་ཟླ་བ་ལྕགས་རི་མུ་ཁྱུད་དང་བཅས་པའི་ཕྱི་སྣོད་འཇིག་རྟེན་གྱི་ཁམས་འདི་འདྲ་བ་སྔར་ཡང་ཆགས་ནས་ལན་གྲངས་དུ་མར་ཞིག་ལ། ད་ལྟ་ཡང་ཆགས་པ་འདི་རྣམས་རིང་བོ་མི་ལོན་པར་ནམ་ཞིག་མྱུར་དུ་མེ་ཆུ་རླུང་གསུམ་གྱིས་རིམ་གྱེས་བཤིག་་་་་་322

ནས་ཐལ་བ་ཙམ་ཡང་མི་ལུས་པར་ནམ་མཁའི་རང་བཞིན་དུ་་་་་་་འགྱུར་བ་ཡིན་པས། གཞན་མི་རྟག་འཇིག་པ་སྨོས་ཅི་དགོས། དེ་བཞིན་དུ་ནམ་ཟླ་དུས་བཞིའི་འགྱུར་ལྡོག་ཉི་ཟླའི་འཆར་ནུབ་ལོ་དང་ཟླ་བ། ཉིན་དང་མཚན་མོ་སྔ་དྲོ་ཕྱི་དྲོ་སྐད་ཅིག་ཐང་ཞིག་ཡུད་ཙམ་སོགས་གང་ལ་བལྟས་ཀྱང་སྔར་གྱི་ས་ན་མི་སྡོད་པར་མི་རྟག་འགྱུར་ཞིང་འགྱུར་ཞིང་འགྲོ་བས་དངོས་པོ་གང་ཡང་མི་་་་་་་རྟག་པར་བསམས་ནས་གང་ལ་མི་ཆགས་པར་དལ་བའི་རྟེན་ལ་ཆོས་ཀྱི་སྙིང་པོ་ལེན་དགོས། མཐོ་རྒྱལ་པོ་ཆེན་པོའི་གདན་ས་ཡང་མི་རྟག་སྟེ། སྔོན་གོང་མ་རྒྱལ་པོའི་གདན་ས་ཡང་སྐབས་ཤིག་རྟ་ཛིས་འཕྲོགས་པ་ཡིན་སྐད། བོད་ཀྱི་རྒྱལ་པོའི་གདན་ས་ཡང་སྔ་མོ་གཅིག་གི་ལག་ནས་གཅིག་གིས་འཕྲོགས་པའི་གཏམ་མང་པོ་་་་་་་་གདའ། མཐའི་རྒྱལ་ཁག་མང་པོ་ཡང་དེང་སང་གོར་ཥ་རྒྱལ་པོས་འཕྲོགས་ནས་གདའ་སྟེ་ཁོ་ཡང་ཅི་འགྱུར་ཅི་ཤེས། དེ་བཞིན་དུ་ད་ལྟའི་རྒྱལ་པོ་དང་མ་འོངས་པ་ན་འབྱུང་བའི་རྒྱལ་པོ་ཡང་དེའི་་་་་རང་བཞིན་ལས་མ་འདས། མཐོ་རྒྱལ་པོའི་རྒྱལ་ས་ལ་ཡང་ཡིད་བརྟན་མེད་པར་མི་རྟག་འགྱུར་ན། གཞན་རྣམས་སྨོས་ཅི་དགོས།དམའ་སྤྲང་པོའི་ཉལ་ས་ཡང་མི་རྟག་སྟེ། དབུས་ཀྱི་འབྲས་སྤུངས་ནས་ལྷ་སར་འོངས་པའི་ལམ་གྱི་ཡར་ཟུར་གྱི་བྲག་ཁུང་ན་མི་་་་་་་་གཅིག་དུས་ཡུན་རིང་བསྡད་པའི་སྐབས་ཤིག་སྤྲང་དུ་སོང་ཤུལ་་་་323

ནས་སྤྲང་པོ་གཞན་འགའ་ཡོངས་ནས་བཟུང་ཁོའི་མལ་ཤོར་ནས་འགྲོ་དགོས་བྱུང་སྐད། དེས་ན་དམའ་སྤྲང་པོའི་ཉལ་ས་ཡན་ཆད་ཀྱང་མི་རྟག་པར་འགྱུར། སྒོ་ན་རྟ་ནོར་ལུག་གསུམ་འཛོམ་པ་ཡང་མི་རྟག་སྟེ། སྔོན་བདག་གིས་ཡོངས་འཛིན་དམ་པ་ཨ་རིག་དགེ་བཤེས་རིན་པོ་ཆེ་མཚོ་སྔོན་བོའི་ཕྱོགས་སུ་ཕེབས་ནས་སྦྱིན་་་་་་་་་་བདག་ཕྱུག་པོ་འགའ་རེ་ལ་ནོར་ལོངས་སྤྱོད་མི་རྟག་ཅིང་སྙིང་པོ་མེད་ཚུལ་ཆོས་བྱ་དགོས་ཚུལ་གསུངས་པས། སྦྱིན་བདག་གཅིག་གིས་ཁོང་ཕེབས་ཤུལ་ནས། ཁོང་གིས་ནོར་མི་རྟག་ཟེར་ཏེ་ད་བར་དུ་རྟག་འདུག་ད་མི་རྟག་རྒྱུ་ཅི་ཡོད་ཟེར་བ་བྱུང་། ལོ་རྗེས་མ་ཁོང་གིས་གསུངས་བཞིན་ར་ངན་གྱེ་ཇག་པ་བྱུང་ནས་ནོར་རྫས་ད་་་་་་བར་རྟག་འདུག་ད་མི་རྟག་རྒྱུ་ཅི་ཡོད་ཟེར་མཁན་གྱེ་རྟ་ནོར་ལུག་གསུམ་གསེར་དདུལ་སོགས་ནོར་རྫས་ཡོད་དོ་ཅོག་ཇག་པས་ཁྱེར་ནས། ཁོ་སྤྲང་པོ་བྱས་དགེ་བཤེས་རིན་པོ་ཆེ་སྟོང་བསྐོར་ན་བཞུགས་པའི་སྐུ་མདུན་དུ་ཡོང་ནས་ཕྱག་འཚལ་ནས་ཁྱེད་ཀྱིས་་་་གསུངས་ལྟར་གྱུར་ཞུས་ཚེ། ཞལ་འཛུམ་བཞིན་སྙིང་རྗེ་དེ་ཡིན་གསུངས་གནང་སྦྱིན་འདྲ་བྱས་སྐད། དེ་བཞིན་དུ་ན་ཚ་དགྲ་འདྲེ་སོགས་རྐྱེན་བག་རེ་ལ་བརྟེན་ནས་སྔར་ཕྱུག་པོ་དབུལ་པོར་གྱུར་པ་དེ་འདྲ་བརྒྱ་དགོས་ན་སྟོང་ཡོད། ཤེས་ན་ནོར་ལོངས་སྤྱོད་གང་ཡང་མི་རྟག་པར་འགྱུར་བས་ཡིད་བརྟན་མི་འདུག་སྙམ་དུ་ཆོས་324

བྱ་དགོས། དཔུང་ཁ་དྲེགས་འཛོམ་ཡང་མི་རྟག་སྟེ་ངེད་སང་གི་ཉེ་བ་ཞོ་འོང་དཔྱིས་ཀྱི་སྟོབས་ཚངས་སང་ཟེར་བ་སྐབས་ཤིག་སྤུན་བཞི་བུ་གསུམ་ནོར་ལོངས་སྤྱོད་ཀུན་འཛོམ་ནས་ཁས་དྲེགས་པ་་་་བྱུང་། ཀུན་གྱི་སྨོན་པའི་གནས་ཤིག་བྱུང་ཡང་ཡུད་ཙམ་དུ་གདའ།ཕྱིས་སྤུན་དང་བུ་ཕལ་ཆེར་ཤི་ནོར་ཟད་ནས་ཁ་ཉེན་གཉོམ་ཆུང་དུ་གྱུར་གདའ། དེས་ན་སྤུན་དང་བུ་ཚ་པོ་ཡང་ཚ་འཛོམ་ཡང་ཡུང་ཙམ་ཡིན་པས་གང་ལའང་མི་ཆགས་པར་ཆོས་བྱ་དགོས།ནོར་རྫས་ཅུང་ཟད་ཡིན་ཡང་མི་རྟག་སྟེ། ལྷ་སའི་གླིང་གི་སྤྲང་མོ་མ་བུ་གཉིས་ཀྱི་རྩམ་ཁུག་ཇ་སྐོལ་སྣོད་གོན་པ་ཞིག་ཡོད་པ་ཡང་་་་རྐུན་མ་ཞིག་གིས་མཐོང་ནས་མཚན་མོ་འོང་ནས་ཁྱེར་སོང་བས་སྔ་མོ་སྤྲང་མོ་མིག་ནས་མཆི་མ་མང་པོ་འདོན་པར་གདའ། གཉོམ་ཆུང་ཡང་མི་རྟག་སྟེ། སྔོན་བླ་བྲང་བཀྲ་ཤིས་འཁྱིལ་གྱི་བླ་རྒན་གཉོམ་ཆུང་མང་པོ་མཚན་མོ་མགོ་བརྡུང་གིས་བསད་ནས་ནོར་་་་རྫས་ཐམས་ཅད་ཁྱེར་སྐད། དེས་ན་དེ་དག་རྣམས་ཀྱིས་མཚོན་པའི་ཕྱི་སྣོད་འདུས་བྱས་འཇིག་རྟེན་འཁོར་བའི་ཆོས་ཐམས་ཅད་མི་རྟག་མི་བརྟན་སྙིང་པོ་མེད་དེ། བརྩིགས་པ་འཇིག མཐོན་པོ་ལྟུང་། བསགས་པ་འཛད། འདུས་པ་འབྲལ་བའི་ཚུལ་བསམས་ནས་གང་ལ་འང་མི་ཆགས་པར་སྙིང་པོ་མེད་པའི་འཁོར་བའི་བྱ་བ་ཀུན་སྤངས་བྱས་ནས། སྙིང་པོ་ཡོད་པ་དམ་པའི་ལྷ་ཆོས་ལ་325

འབད་ནས་དལ་འབྱོར་ལ་སྙིང་པོ་ལེན་པར་བྱའོ། །སྒོས་སུ་ནང་བཅུད་རང་གཞན་སེམས་ཅན་ཐམས་ཅད་མི་རྟག་པར་འཇིག་་་་་རྟེན་འདི་ནས་འཇིག་རྟེན་ཕ་རོལ་ཏུ་འགྲོ་དགོས་ཏེ། གཞོན་པ་གླུ་ལེན་པ་ན་རེ། འདི་ན་མི་དགའ་རྒྱལ་དུ་འགྲོ། །རྒྱལ་ན་གསེར་གྱི་མཆོད་རྟེན་ཡོད། །དགའ་ཡང་ཡུན་གྱེ་རྟེན་ཡུལ་མིན། །འདི་ན་མི་དགའ་ཡེར་བར་འགྲོ། །དེ་ན་བྲག་ལྷ་མགོན་པོ་ཡོད། །དགའ་ཡང་ཡུན་གྱེ་རྟེན་ཡུལ་མིན། །ཟེར་རོ། །དེ་བཞིན་དུ་འོ་སྐོལ་རང་རེ་རྣམས་ཚེ་འདི་ནས་འཇིག་རྟེན་ཕ་རོལ་ཏུ་འགྲོ་བ་ལ་མི་དགའ་་་་་ཞིང་། ཚེ་འདིར་གཏན་དུ་སྡོད་པ་ལ་དགའ་ཡང་། ཡུན་རིང་པོའི་བསྟེན་ཡུལ་མིན་ཏེ། ཡུད་ཙམ་ཞིག་བསྡད་ནས་མྱུར་དུ་སླར་འཇིག་རྟེན་ཕྱི་མར་འགྲོ་སྟེ། སྔོན་ཡང་དག་པར་རྫོགས་པའི་སངས་རྒྱས་སྐྱེ་འཆི་ལ་རང་དབང་ཐོབ་པ་འཆི་མེད་རྡོ་རྗེའི་སྐུ་་་་་བརྙེས་པ་ཡང་མཐར་གདུལ་བྱ་རྟག་འཛིན་ཅན་རྣམས་ཆོས་ལ་་་་བསྐུལ་ཕྱིར་གྲོང་ཁྱེར་རྩྭ་ཅན་དུ་ཞོགས་གཡས་ཕབ་དབུ་བྱང་དུ་བསྟན་ནས་མྱ་ངན་ལས་འདའ་བར་དགོངས་ཚེ། འཇིག་རྟེན་ཁམས་ཀྱི་རྩི་ཤིང་ནགས་ཚལ་ཐམས་ཅད་ཀྱང་དེའི་ཕྱོགས་སུ་་་་་་་བཏུད་ཅིང་གཞོལ། ས་འདི་ཡང་རྣམ་པ་དྲུག་ཏུ་གཡོ་བ་སོགས་ངོ་མཚར་བའི་ལྟས་དང་ཆོ་འཕྲུལ་དཔག་ཏུ་མེད་པ་དང་བཅས་སྐུ་གཤེགས་པའི་ཚེ། སྐྱེ་འཆི་ལ་རང་དབང་ཐོབ་པའི་དགེ་སློང་ཁྲི་326

བརྒྱད་སྟོང་ཀྱང་མྱ་ངན་ལས་འདས་སོ། །དེས་ན་མཚན་དཔེས་བརྒྱན་པའི་རྡོ་རྗེའི་སྐུ་ཡང་མི་རྟག་པར་གཤེགས་པའི་རྣམ་འགྱུར་བསྟན་སོང་ན། ཆུ་ཤིང་སྙིང་པོ་ལྟ་བུའི་འོ་སྐོལ་རྣམས་ཀྱི་སྒྱུ་ལུས་འཇིག་པ་སྨོས་ཅི་དགོས། སྔོན་སངས་རྒྱས་ཀྱི་འཁོར་དགྲ་བཅོམ་ཛུ་འཕྲུལ་ལ་ཐོགས་པ་མེད་པ་མོའུ་འགལ་གྱི་བུ་ཡང་མཐར་གྲོང་ཁྱེར་ཤིང་ཐོག་ཅན་དུ་བྱོན་ནས་སྐུ་གཤེགས་དུས། དབང་ཐོབ་པའི་དགྲ་བཅོམ་བདུན་ཁྲི་བདུན་སྟོང་མྱ་ངན་ལས་འདས་སོ། །ཤེས་རབ་ལ་ཐོགས་པ་མེད་པའི་འཕགས་པ་ཤཱ་རིའི་བུ་རྒྱལ་བོའི་ཁབ་ག་ལ་བ་དེར་བྱོན་ནས་སྐུ་གཤེགས་དུས། དགྲ་བཅོམ་པ་བརྒྱད་ཁྲི་མྱ་ངན་འ།ས་འདས་སོ། །འཕགས་པ་བ་གླང་བདག་སུམ་ཅུ་རྩ་གསུམ་ལྷ་གནས་ན་བཞུགས་པས་སངས་རྒྱས་མྱ་ངན་ལས་འདས་པ་གསན་ནས། ཐུགས་ལས་མེ་བྱུང་སྟེ་མྱ་ངན་ལས་འདས།མེའི་ནང་ནས་ཚིགས་སུ་བཅད་པ་གཉིས་བྱུང་སྟེ། འདུས་བྱས་བསགས་པ་སྐད་ཅིག་འཇིག་འགྱུར་ཏེ། །སྲོག་དང་བཅས་པའི་དཔལ་ནི་གཡོ་བར་འགྱུར། །མཁས་རྣམས་རྟག་ཏུ་དགེ་ལ་བག་ཡོད་ཅིང་། །བསོད་ནམས་ལས་ཀྱི་བྱ་བ་དེ་བརྩོན་བྱ། །ཞེས་པ་དང་། ཐུབ་པ་དེ་ལ་སྒོ་གསུམ་དང་བས་བཏུད། །རང་གི་དགོས་པ་གང་ཡིན་ཐམས་ཅད་བྱས། །གུས་ཤིང་རབ་ཏུ་དད་པས་བླ་མ་དེའི། །ཕྱི་བཞིན་བ་གླང་བདག་ཀྱང་དེ་ལྟར་སོང་། །ཞེས་བྱ་བའི་327

སྒྲ་བྱུང་ངོ་། །དེ་བཞིན་དུ་དྲང་སྲོང་ཆེན་པོ་མངོན་ཤེས་ལྔ་ཐོབ་ཅིང་མཁའ་ལ་རྒྱང་རིང་འགྲོ་བ་རྣམས་ཀྱིས་ཀྱང་མི་འཆི་བའི་་་་་་གནས་དང་ཐབས་མ་རྙེད་པར་གཤེགས། སྔོན་གྱི་རྒྱ་གར་འཕགས་པའི་ཡུལ་གྱི་རྒྱན་དྲུག་མཆོག་གཉིས་གྲུབ་ཆེན་བརྒྱད་ཅུ་དང་། གངས་ཅན་ལྗོངས་ཀྱི་མཁན་སློབ་ཆོས་གསུམ་རྗེ་འབངས་ཉེར་ལྔ། མར་མི་དྭགས་གསུམ། ཁུ་རྔོག་འབྲོམ་གསུམ། རྗེ་རིན་པོ་ཆེ་ཡབ་སྲས་སོགས་དགེ་བའི་བཤེས་གཉེན་སངས་རྒྱས་གཉིས་པ་ལྟ་བུ་རྣམས་ཀྱང་གཤེགས། དེ་བཞིན་དུ་ལྷའི་ནང་གི་ཚངས་པ་བརྒྱ་བྱིན། མིའི་ནང་གི་འཁོར་ལོས་སྒྱུར་རྒྱལ། རྒྱལ་བློན་བྱང་ཆུབ་སེམས་དཔའ་མི་སྐྱ་བཙན་བཙུན་ཉི་མ་དང་ཟླ་བ་རྒྱུ་སྐར་་་་་འདྲ་བ་ཐམས་ཅད་ཀྱང་བསྡད་དབང་མེད་པར་གཤེགས་སོང་བ་དེ་ལགས། དེ་བཞིན་དུ་ད་ལྟ་རང་རེ་ས་ཐོག་ན་གནས་ཚད་པོ་ཐམས་ཅད་འཆི་བ་ལས་མ་འདས། གང་དུ་གནས་ཀྱང་འཆི་བས་མི་ཚུགས་པ་མེད་དེ། སྔོན་སྡིག་རྒྱལ་འཕགས་སྐྱེས་པོ་དང་བློན་པོ་མ་ལ་གནོད་གཉིས་ཀྱིས་གྲོང་ཁྱེར་སེར་སྐྱའི་མི་བདུན་ཁྱེ་བདུན་སྟོང་བསད། བུ་མོ་ལྔ་བརྒྱའི་རྐང་ལག་བཅད་ནས་བསད། ཁྱེའུ་ལྔ་བརྒྱ་ལྕགས་ཀྱི་ཤལ་མས་མནན་ནས་གསོད་པའི་འོག་ནས་་་་་་་གཉིས་བྲོས་ནས་སངས་རྒྱས་ཀྱི་དྲུང་དུ་འོང་བ་ལྷུང་བཟེད་ཀྱི་་་་་་འོག་ཏུ་སྦས་ཀྱང་། རིང་པོར་མ་ལོན་པར་དེ་ཉིད་དུ་ཤིའོ། །རྒྱ་328

གར་ན་ཤན་པས་མ་ཧེ་གསོད་ཙ་ན། གྲོག་པོ་ཕུག་རྡུགས་སུ་མ་ཏེ་རྣམས་བཅུག མདོ་མི་ཡིས་བསྲུངས་ནས། འཆོར་ས་མེད་པ་བྱས་གསོད་སྐད། དེ་བཞིན་དུ་འོ་སྐོལ་ཡང་འཆི་བདག་གི་བདུད་ཀྱིས་འཆོར་ས་མེད་་པར་ན་རྒས་གྲོག་པོ་ཕུག་རྡུགས་སུ་བཅུག་ནས་་་་་་གཅིག་ཀྱང་མ་ལུས་པར་གསད་པ་ཡིན་ཚེ། ཐར་དུ་ལུས་པ་སྔར་ཡང་མ་བྱུང་ད་ཡང་བཞག་མི་ཡོང་། པོ་ཏོ་བ་སྒོ་ལག་དགོན་པ་ན་ཆོས་མྱ་ངན་བསལ་བ་གསུངས་པའི་ཚེ། ཁོང་གི་ཞལ་ནས།དཔེར་ན་ད་ལྟ་མི་མང་པོ་འདི་ནས་མར་རྒྱུགས་ནས་འགྲོ་བ་ལ།སྔོན་མ་ལུང་ཕྲན་མདའ་རི་གདོང་མ་ཀི་འདས་ནས་སོང་བ་ལ།ཕྱི་མ་ཀུན་སྔ་མ་འདས་པ་རྣམས་ལ་འབོད་ཅིང་རྒྱུག་འཕྲོ་མི་་་་་་་་གཅོད་པ་ལྟར་འོ་སྐོལ་རང་ཡང་ཚེ་སྐད་ཅིག་མ་གཉིས་པར་མི་་་་་སྡོད་པར་འཆི་བའི་ཕྱོགས་སུ་རྒྱུག་ཅིང་། ཟླ་བོ་སྔ་མ་ཤི་བ་ལ་མྱ་ངན་བྱེད་པ་ཡང་དེ་དང་འདྲ་གསུངས། རྔོག་ལེགས་པའི་ཤེས་རབ་གསང་ཕུའི་དགོན་ན་བཞུགས་པའི་དུས་མི་ཤི་བ་གསན་ཙ་ན། ཀྱེ་ཇོ་བོ་ཀུན་བྱ་གཏོང་གདའོ་ཆོས་བཤད་ཟབ་མོ་གདའོ་གསུངས། དམར་ཁྲིད་ཟབ་ཤོས་རང་དེ་ཤི་བ་མཐོང་བ་དང་ཐོས་པ་ཀུན་ཡིན་གསུངས། གསང་ཕུའི་ནགས་བསྲུང་བར་ཞུ་ཞུས་པས། བུ་ནང་གི་བདག་འཛིན་མ་སྤོང་བས་ཕྱིའི་བདག་འཛིན་གྱིས་ཅི་བྱེད་གསུངས། སྔོན་སྐུ་དྲག་ཅིག་ལ། མི་མ་ཡིན་གྱི་གྲོགས་329

པོ་ཞིག་ཡོད་པས། ལེགས་ཉེས་གང་ཡོང་ཤེས་པས་ཁྱོད་ཀྱིས་མི་འཆི་བ་སྔོན་ནས་ཤེས་སམ་དྲིས་པས་དེ་ཡང་ཤེས་ཟེར། དེ་ཡིན་ན་ང་འཆི་བའི་ལོ་སྔ་མ་ཙམ་ན་བརྡའ་ཞིག་གྱིས་སྨྲས་པས་ཡོང་་་་ཟེར། ཕྱིས་མི་མ་ཡིན་དེས་ཁོ་འཆི་བ་ཤེས་ནས་ཉིན་གཅིག་འོངས་ནས། གྲོགས་པོ་ཡ་ཀི་ན་མི་ཞིག་ཤི་འདུག་བྱས་པས་ཁོས་བརྡའ་བྱས་པ་ཡིན་པ་མ་ཤེས། ཡང་ཉིན་གཅིག་འོངས་ནས་གྲོགས་པོ་མ་ཀི་ན་ཡང་མི་ཞིག་ཤི་འདུག་བྱས་པར་ཡང་སྣང་རྟོག་མ་བཏང།དེ་ནས་ཁོ་བོ་ན་ནས་གྲོགས་པོ་ད་རེས་ང་མི་འཆི་འམ་དྲིས་པས།ད་རེས་ངེས་པར་འཆི་ཟེར། དེ་ཡིན་ན་ངས་སྔ་གོང་ནས་ང་ལ་བརྡའ་ཞིག་གྱིས་བཤད་པ་མི་བྱེད་པ་ཅི་ཡིན་བྱས་པས། ངས་བརྡའ་བྱས། ཡ་ཀི་ན་མི་ཞིག་ཤི་ཐལ་བྱས། མ་ཀི་ན་མི་ཞིག་ཤི་ཐལ་བྱས་ཞེས་བརྡའ་ལན་གཉིས་ཙམ་བྱས་ཏེ་མི་གོ་བར་གདའ་དབར་གྱི་གྲོགས་པོའི་ཐོག་ཏུ་བྱུང་བ་རེད་ཟེར་སྐད། དེ་བཞིན་དུ་འོ་སྐོལ་རྣམས་ཀྱིས་གཞན་ཤི་བ་མཐོང་བ་དང་ཐོས་ཙ་ན། ང་ཡང་འདི་བཞིན་དུ་སོང་། ཁྱོད་ཀྱང་འདི་ལས་མ་འདས་སོ་ཞེས་བྱ་བའི་བརྡའ་སྟོན་ནམ། བྱ་གཏོང་ལྟ་བུར་གོ་བར་བྱས་ནས་དགེ་སྦྱོར་ལ་སྒྲིམས་དགོས། འཆི་བ་ཙམ་དུ་མ་ཟད། རྒན་གཞོན་ལ་གོ་རིམ་དང་ནམ་འཆི་ངེས་པ་མེད་པར་འཆི་སྟེ། སྔོན་ལྷོ་བྲག་མར་པའི་སྲས་དར་མ་མདོ་སྡེ་ཞེས་བྱ་བ་ཡོད་ན་བོད་གངས་ཅན་སྤྱི་330

ལ་ཕན་ཐོགས་པའི་ཉི་མ་ལྟ་བུ་དེ་ཡང་སྐུ་ན་ཕྲ་མོའི་དུས་རྟས་་་་་་དྲུད་དེ་དབུ་བཅག་ནས་གཤེགས་སོ། །ཞོ་འོང་ལ་ཁའི་བུད་མེད་རྡོ་རྗེ་སྐྱིད་བྱ་བ་ལ་བུ་དབང་ཆེན་ཟེར་བའི་གཅེས་ཕྲུག་སྙིང་དང་འདྲ་བ་གཅིག་ཡོད་པས་ཉིན་གཅིག་མེ་མདའ་རྒྱབ་པས་ལྕགས་་་་ཆག་ནས་དུམ་བུ་ཞིག་ཐོད་དཀྱིལ་དུ་ཟུག་ནས་གློ་བུར་དུ་ཤི་སྐད།སྔོན་མི་གཅིག་གིས་ནས་རྫ་མ་གང་ཡོད་པ་སྦས་ནས་ཕྱིར་འོང་ཙ་ན་བཟའ་སྙམ་ནས་སྤྲང་དུ་ཕྱིན་པས་སྤྲང་ལམ་དུ་ཁོ་ཤི་བ་་་་་་་བྱུང་། མི་ཞིག་གིས་སང་འཆི་རྒྱུ་ཡིན་པ་མ་ཤེས། གཞན་ཞིག་ཏུ་འགྲོ་སྙམ་ནས་ལྷམ་བཙེམས་པ་དམ་ཅན་ཆོས་རྒྱལ་གྱིས་མཐོང་སྟེ། མི་དེ་སང་འཆི་བ་མཁྱེན་ནས་བཞད་གད་ཅིག་བྱས་སྐད།ཡང་སྦྲ་ནག་ཕྱོགས་ཀྱི་མི་ཚང་ཞིག་གི་གཡོག་པོས་དགོངས་མོ་་་་་་བཟའ་བཏུང་མང་པོ་བྱས་ཉལ་བས་སྔ་མོ་མལ་ན་ཤི་ཡོད་སྐད།ཞོ་འོང་དཔྱིས་ཀྱི་བུད་མེད་ཅིག་གིས་གྲོ་ཕྱེ་བ་སྣོལ་བ་ལག་འོག་ཏུ་མནན་ནས་ཤི་སོང་སྐད། ཡང་གླིང་རྒྱའི་བུད་མེད་ཅིག་གིས་ཞིང་ནང་གི་རྩྭ་རྣམས་བསལ་བ་ལ་ཁྱོ་གས་ལྟོ་བསྐོལ་བ་ཁྱེར་ནས་ཞིང་ཁར་སླེབས་དུས་མོ་མ་ཤི་བ་མཐོང་ཡང་དྲུང་དུ་སོང་དུས་ཤི་འདུག་ཟེར། དེ་བཞིན་དུ་སྔར་འཆི་བདག་བདུད་པོས་ལས་ཀྱི་འཕྲོ་ཡང་མཐུད་དུ་མ་བཅུག་པར་གློ་བུར་དུ་བསད་ནས་ཁྲིད་པ་གྲངས་མང་། དེས་ན་རང་རེ་རྣམས་ཀྱི་ཡུལ་མི་ཕ་སྤུན་གཉེན་ཉེ་331

རིང་བླ་མ་མཆེད་གྲོགས་ཕ་མ་སྤུན་ཟླ་བུ་དང་ཆུང་མ་ཚ་བོ་ཚ་མོ་སོགས་གློ་བུར་དུ་ཤི་བ་སྔར་མཐོང་ཐོས་ཡོད་པ་རྣམས་ཡིད་ལ་་་་་བསམས་ནས་ང་ཡང་ནམ་ཞིག་འདི་ཡི་རང་བཞིན་ཡིན་པས།ཆོས་ད་ལོ་སང་ཕོད་གཉིས་ཀྱི་ད་ལོ། ཟླ་བ་སྔ་མ་ཕྱི་མ་གཉིས་ཀྱི་སྔ་མ། དེ་རིང་སང་ཉིན་གཉིས་ཀྱི་དེ་རིང་། སྔ་དྲོ་ཕྱི་དྲོ་གཉིས་ཀྱི་སྔ་དྲོ་ཙམ་ལ་མ་བྱས་ན་ནམ་འཆི་ལ་ངེས་པ་མི་འདུག ད་ལྟ་ཉིད་དུ་འཆི་བྲོད་དམ་པའི་ཆོས་ཁོ་ན་ལ་འབད་དགོས་འདུག་སྙམ་དུ་ཡང་ཡང་བསམ་པ་གཅེས། སྔོན་ཕོ་རེང་པ་གཅིག་ལ་བཟའ་རྒྱུ་མེད་དེ་སྤྲང་དུ་ཕྱིན་པས་ནས་ཕད་ཁུག་གང་རྙེད་དེ། དེ་ཁྱེམ་མི་གཅིག་ཡོད་པའི་གདུང་མ་ལ་བཏགས་ཏེ། ཡང་སྤྲང་དུ་ཕྱིན་པས།ཡང་ནས་ཕད་ཁུག་གང་རྙེད་པས་ཁོ་རེ་བ་སྐྱེས་ཏེ། ད་ནི་ཟས་ནོར་བཙལ་བ་ལ་ཚེགས་མི་འདུག ཆུང་མ་ཞིག་རང་བླངས་དགོས་སྙམ། དེར་ཆུང་མ་ལ་བུ་ཞིག་སྐྱེས་ན། མིང་ཇི་སྐད་དུ་འདོགས་སྙམ་ནས་ཡོད་ཙ་ན་ཉའི་ཟླ་བ་ལྷག་གེ་ཤར་ནས་བྱུང་བ་མཐོང་ནས། འོ་བུའི་མིང་ཟླ་བ་གྲགས་པ་བྱ་བར་གདགས་དགོས་སྙམ་ནས་མནོ་བསམ། དེ་ཚེ་ཁོ་ཤིན་ཏུ་ཉམས་དགའ་སྟེ། དབྱུག་པ་ཀླད་ལ་བསྐོར་ཞིང་འཕགས་པས། སྔར་གྱི་གདུང་མ་ལ་བཏེགས་པའི་ནས་ཀྱི་ཕད་ཁུག་དེ་ལ་དབྱུག་པ་ཕོག་པས། ནས་ཕད་ཀྱི་ཐག་པ་ཆད་ནས་ཁོ་རང་གི་མགོ་ཐོག་ཏུ་ལྷུང་བས་ལྟག་332

པ་ཆག་ནས་ཤི་སྐད། དེར་ལྷས་ནམ་མཁའ་ནས་ཚིགས་བཅད་བརྗོད་པ་ནི། མ་འོངས་དངོས་པོ་བསམ་མི་བྱ། །མ་འོངས་དངོས་པོ་བསམ་བྱ་བས། །ཟླ་བ་གྲགས་པའི་ཕ་བཞིན་དུ། །ཕུང་པོ་དེངས་པ་ཉིད་དུ་འགྱུར། །ཞེས་ཟེར་སྐད། དེ་བཞིན་དུ་གློ་བུར་ད་ལྟ་ཡིན་ཡང་འཆི་ཉེན་ཡོད་པས་མ་འོངས་པའི་བསམ་མནོ་་་་་་་་་་གཏོང་མི་རུང་། འཆི་བའི་དུས་ལ་བབས་པའི་ཚེ་ཚེ་འདིའི་ཆེ་ཐབས་ལུས་ལོངས་སྤྱོད་གཉེན་མཛའ་བཤེས་སོགས་གང་གིས་་་་་་ཀྱང་ཕན་པ་མེད་པར་འཆི་སྟེ། སྔོན་འབྲོམ་ལོ་དིང་གི་གཙོ་བོ་ཀླུ་བསྟན་བྱ་བ་འཆི་ཁར་ཁོ་ན་རེ། སྤྱིར་འབྲོམ་ལོ་རྡིང་གི་ཆེ་ཐབས་ཀྱིས་ང་ལ་ཅི་ཕན། དེའི་ནང་ན་སྟོད་ར་བའི་ཆེ་ཐབས་ཀྱིས་ང་ལ་ཅི་ཕན་ཟེར་ཞིང་ཤི་སྐད། སྔོན་འཕགས་པ་ཉེར་དགའ་ལ་གསེར་མང་དུ་ཡོད་ཀྱང་། སྤྱི་བོར་ཕོལ་མིག་བྱུང་ནས་སྨན་པས་རླུང་ནད་རེད། མར་ཁུ་འཐུང་དང་ཕན་སྨྲས་པས། དེའི་ཉིན་འཐུང་ན་ཕན་ཡང་། ནད་ལ་ཁག་བཞག་ནས་ཉི་མ་གཉིས་ལ་མར་ཁུ་བླངས་ནས། དེའི་ཕྱི་ཉིན་མར་ཁུ་ལྷུང་བཟེད་གང་འཐུང་ཡང་ནད་ཆེར་སོང་བས་ཕན་མ་ཐོགས་པར་མ་ཟད། མར་ཁུ་མ་ཞུ་བར་ཕོ་བར་གནོད་ནས་ཤི་བས། གསེར་སྲང་སུམ་ཁྲི་ཡོད་པ་རྣམས་དགེ་སློང་རྣམས་འདུས་ཏེ་བགོས་ནས་ཁྱེར། དེས་ན་ནོར་ཅི་ཙམ་ཡོད་ཀྱང་འཆི་ཁར་ཕན་པ་མེད་དེ་སྐྱུར་ནས་འཆི་དགོས།333

སྔོན་རྒྱལ་པོ་གསལ་རྒྱལ་ལ། འཁོར་གཡོག་དཔག་མེད་ཡོད་ཀྱང་།བུས་རྒྱལ་སྲིད་ལས་ཕྱུང་། གཡོག་མོ་གཅིག་བཅས་རྒྱལ་པོ་མ་སྐྱེས་དགྲའི་སྐྱེད་ཚལ་དུ་སོང་། ལ་ཕུག་ཟོས་ཆུ་འཐུང་བས་མ་ཞུ་བའི་ནད་ཀྱིས་ཐེབས་ཏེ་རྐང་ལ་ག་རེངས་ཤིང་འགྱེལ་ནས་ས་་་་་་་རྡུལ་གྱིས་ཁ་གང་ནས་ཚེའི་དུས་བྱས། དེས་ན་འཁོར་གཡོག་ཅི་ཙམ་ཡོད་ཀྱང་འཆི་ཁར་ཕན་པ་གཅིག་ཀྱང་མེད་གྲོགས་མེད་་་་་་་པས་གཅིག་པུར་འཆི་དགོས། སྔོན་ངེད་ཀྱི་མའི་མིང་པོ་སྐྱབས་གོ་ཟེར་བའི་གཅེས་ཕྲུག་གཅིག་ཡོད་པ་ལོ་ཉེར་གཅིག་སྟེང་ལ་གློ་་་་་་བུར་དུ་ནད་དྲག་པོས་ཐེབས་པས་གྲུབ་པའི་དབང་ཕྱུག་ཚོ་་་་་་་་་་འདུའི་མཁན་ཆེན་གདན་དྲངས། གཞན་བན་བོན་སྔགས་གསུམ་་མཐུ་བོ་ཆེ་ཡོད་ཚད་བོས་ནས་ཞི་རྒྱས་དབང་དྲག་གི་སྐུ་རིམ་ཉིན་མཚན་མེད་པར་བྱས་ཀྱང་། སྐུ་རིམ་བྱེད་པའི་སྒང་ལ་ཤི་བ་བྱུང་།སྔོན་ལྷོ་བྲག་མར་པའི་སྲས་རྟས་འཕངས་ནས་དབུ་དུམ་བུ་་་་་་་་་་བརྒྱད་དུ་ཆག་པ་མར་པའི་སྐུ་པང་དུ་བཞག་ནས་དབུ་རལ་ཁྲ་་་་་གཉིལ་ལེ་བ་ཡུམ་གྱིས་མཐོང་བས་ཐུགས་དངངས་ནས་དྲན་མེད་དུ་སོང་། དྲན་པ་སོས་ནས་ཡུམ་གྱེས་སྨན་ཡན་ལག་བརྒྱད་པ་ལ་ཁྱེད་མཁས་ན་བུ་འདི་ལ་གསོ་ཐབས་འདུག་གམ་ཞུས་པས། མར་པའི་ཞལ་ནས། ཆུ་ཟངས་གང་གི་ནང་ན་ཞག་ཉ་མིག་ཙམ་ཞིག་ ་ཡོད་པ་རྩིག་ངོས་ལ་གཏོར་ཚར་འདུག རོ་མགོ་མེད་ལ་གསོ་334

ཐབས་མ་མཆིས། སེམས་ཅན་གྱེ་ལས་སླེབས་ཚེ་སངས་རྒྱས་ཀྱི་མཐུ་རྡུགས་བྱ་བ་ཡིན་པས་བཅོས་ཐབས་མེད་གསུངས། དེས་ན་ཚེ་ཚད་ལ་བབས་ཚེ་ཐབས་གཞན་གང་གིས་ཀྱང་མི་ཕན་པར་་་་་་འཆི་ན་འཆི་བྲོད་ཆོས་ཤིག་མ་བྱས་པའི་ཐབས་མི་འདུག་སྙམ་དུ་ཆོས་བྱེད་པ་ལ་བློ་ཐག་རྦད་ཆོད་མཛོད་ཅིག སྔོན་སངས་རྒྱས་བསོད་སྙོམས་ལ་གཤེགས་ནས་རྒན་རྒོན་མ་བུ་བཞིས་འཚོ་བ་་་་་་་དྲངས་པ་ལ་ཁོང་གིས་མི་རྟག་པའི་ཆོས་གསུངས་ཏེ། སྲིད་པ་ཐམས་ཅད་ཟད་པར་འགྱུར། །མཐོ་བ་དེ་ཡང་མཐར་ལྟུང་ངོ་། །འདུ་བ་ཡོད་ན་འབྲལ་བ་ཡོད། །སྐྱེ་བ་ཐམས་ཅད་འཆི་བར་འགྱུར། །གསུང་བ་མ་བུ་བཞིའི་རྒྱུད་ལ་སྐྱེས་ནས། ཉིན་རེ་བཞིན་ཚིག་བཞི་ཁ་ཏོན་བྱེད་པ། སྒྱུ་མ་མཁན་ཞིག་གིས་རྒྱུད་ལ་སྐྱེས་ཡོད་མེད་བརྟག་ཕྱི་ཉིན་གཅིག་བུ་ནགས་གསེབ་ཏུ་སོང་བ་སྦས་ཏེ། སྟག་ཅིག་གིས་ཟོས་སོང་བར་སྤྲུལ་བའི་གྲོགས་རྣམས་ཡུལ་དུ་ལོག་ནས་བུ་སྟག་གིས་ཁུར་བྱས་བས་མ་བུ་གསུམ་གྱིས་མྱ་ངན་མ་བྱ་ས། སྒྱུ་མ་མཁན་རང་སོང་རྒད་པོ་ཡོད་སར་ཕྱིན་ནས་བུ་སྟག་གིས་ཁུར་འདུག་སྨྲས་པས། རྒད་པོ་ན་རེ། སྲིད་པ་ཐམས་ཅད་ཟད་པར་འགྱུར། །མཐོ་བ་དེ་ཡང་མཐར་ལྟུང་ངོ་། །འདུ་བ་ཡོད་ན་འབྲལ་བ་ཡོད། །སྐྱེ་བ་ཐམས་ཅད་འཆི་བར་འགྱུར། །དེ་ལ་མྱ་ངན་མི་བྱེད་ཟེར། །མ་ཡོད་སར་སོང་ནས་སྔར་བཞིན་སྨྲས་པས།335

མ་ན་རེ། དཔེར་ན་ལྗོན་ཤིང་ཕུང་པོ་ལ། །བྱ་བྱེའུ་མང་པོའི་གནས་བཅས་ཏེ། །སྲོད་ལ་འཚོགས་ཤིང་ཐོ་རེངས་གྱེས། །ཆོས་རྣམས་མི་རྟག་དེ་དང་འདྲ། །དེ་ལ་མྱ་ངན་མི་བྱེད་ཟེར། །སྲིང་མོ་ཡོད་སར་ཕྱིན་ནས་སྔར་བཞིན་སྨྲས་པས། བུ་མོ་ན་རེ། དཔེར་ན་སྣ་ཚོགས་འདུས་པའི་མགྲོན་ཁང་དུ། །མགྲོན་པོ་མང་པོ་འཚོགས་ཤིང་སོ་སོར་གྱེས། །མཇུག་ཏུ་གཅིག་ཀྱང་མི་སྡོད་འགྲོ་བ་ལྟར། །ཆོས་རྣམས་ཐམས་ཅད་མི་རྟག་དེ་དང་འདྲ། །དེ་ལ་བུ་མོ་མྱ་ངན་མི་བྱེད་ཟེར། །མ་བུ་གསུམ་གྱི་སྔར་ལས་འཕྲོ་ཡང་མི་བཅག་པར་བྱེད་པ་མཐོང་། འོ་ན་བུ་ཡོད་པ་དགའ་བ་སྐྱེ་འམ་སྙམ། སྒྱུ་མ་མཁན་གྱི་བུ་སྦས་པ་བཏང་ནས་བུ་འདི་ན་འདུག་སྨྲས་པས། མ་བུ་གསུམ་གྱིས་བུ་འོང་བ་ལ་ཅེར་རེ་བ་རེ་ལྟོས་ཏེ། དགའ་བའི་རྣམ་འགྱུར་ཅི་ཡང་མེད་པར་སྔར་གྱི་ལས་འཕྲོ་བྱེད་པ་ལ་སྒྱུ་མ་་་་མཁན་ངོ་མཚར་ནས་སངས་རྒྱས་ལ་ཞུས་པས་གླིང་དེ་ལ་མྱ་ངན་མེད་ཀྱི་གླིང་ཞེས་བཏགས། སྔོན་བུད་མེད་གཤིས་བཟང་མོ་གཅིག་ལ། ཞིང་བཟང་པོ་ཞིག་ཡོད་པ་ལ་ཁྱེམ་མཚེས་ཀྱི་བུ་ཚས་ལམ་བྱས་པས། མོའི་གཉེན་ཀུན་ན་རེ། ཞིང་ལ་ལམ་བྱེད་དུ་མ་འཇུག་བྱས་པས། མོ་ན་རེ། ད་ནམ་འཆི་ཆ་མི་འདུག་ཅིང་། གར་སྐྱེ་ངེས་པ་མི་འདུག་པས། གལ་ཏེ་ཁོང་ཚོའི་བུ་ཚར་སྐྱེས་ནས་ང་རང་ཡང་ཕྱིན་པས་ཆོག་པར་འདུག་པས་བསྲུང་དོན་མེད་་ཟེར་336

རོ། །དེ་བཞིན་དུ་འཆི་བ་མི་རྟག་པ་གར་སྐྱེ་ཆ་མེད་པ་བསམས་ནས་ཚེ་འདིའི་འདུན་མ་ཡག་ཉེས་བཟང་ངན་གང་བྱུང་ཡང་་་་་་་དགའ་སྡུག་ཆགས་སྡང་མེད་པར་བྱ་དགོས། སྔོན་ཡེར་བའི་ཞང་བཙུན་གྱིས་མི་རྟག་པ་འབའ་ཞིག་ཐུགས་ལ་དགོངས་ནས་བག་་་་ཙམ་སྙུང་བ་རེ་བྱུང་ཡང་སྙད་འདོགས་ཀྱིན། ད་རེས་རང་ཆ་ཆ་གསུངས་ནས་ཀ་ཆ་ཕྲ་མོ་ཚུན་ཆད་ཀྱི་ཡོ་བྱད་གང་ཡོད་ཐམས་་་་་ཅད་གཞན་ལ་བསྔོས་ནས། མེད་མི་རུང་ཅི་རིགས་ལ་མ་ཤི་བར་ཨེན་ཞིག་གཡར་པོ་ཐོང་། ཤི་ན་ཁྱེད་སྣོམས་ཤིག་གསུངས། སྤྱིར་བདོག་པོའི་དངོས་པོ་གང་ཡང་ཚགས་མི་མཛད། སང་གནངས་འཆི་བ་ལྟ་བུའི་སྤྱོད་པ་རྒྱུན་དུ་མཛད་པར་གདའ། བྲག་རྒྱབ་ཀྱི་གཉན་སྟོན་ཤག་འབྱུང་བྱ་བ་་ཁོང་ཡང་གཅུང་པོ་གཅིག་ཤི་བས་རྐྱེན་བྱས་ཡིད་འབྱུང་ནས་ཚེ་བློས་བཏང་གི་སྒྲུབ་པ་མཛད། མི་རྟག་པ་འབའ་ཞིག་ཐུགས་ལ་དགོངས་ནས། སྐྱོ་སངས་མཛད་དུས་ཀྱང་། མཛའ་བ་ཡུན་རིང་འཁོད་འཁོད་ནས། །འཆི་བས་སོ་སོར་འབྲལ་འགྱུར་ཞིང་། །མྱ་ངན་ཆེན་པོ་ལྔར་འགྱུར་བ། །དེ་ནི་འཇིག་རྟེན་འདི་ན་ངེས། །ཞེས་སོགས་ཁོ་ན་གསུངས། ཉེ་གནས་ཀྱིས་དབྱར་ཤིང་གྲབས་བྱེད་རན་ཞུས་པས། དབྱར་སྡོད་མི་སྡོད་ཆ་མེད་པས་ཤིང་བུའི་གྲབས་ཀྱིས་ཅི་བྱེད། སྡོད་ན་བློ་ཚུར་སྟོན་ཞིག་འོང་གིས་གསུངས་ནས་བཞུགས་རྩིས་ཡེ་མི་མཛད་པར་་་་་་་་337

ཐུགས་དམ་འབའ་ཞིག་མཛད་པར་གདའ། ཁ་རག་སྒོམ་ཆུང་བ།ཁ་རག་གི་བྲག་ཁུང་ན་བཞུགས་ཙ་ན། བྲག་ཁུང་གི་སྒོ་ན་ས་ཕུང་ཞིག་ཡོད་པ། ཡར་འགྲོ་མར་འགྲོ་ནམ་བྱེད་དུས། ན་བཟའ་ཐོགས་པས། གཅོད་དགོས་དགོངས་པ་རེ་བྱུང་ཙ་ན། དེ་མ་ཐག་མི་རྟག་པ་ཐུར་དྲན་ཏེ། འདི་བཅད་ནས་ཅི་བྱེད་འགྲོ་འོང་བྱེད་ཀྱིན་སྡོད་རྒྱུ་རང་འོང་བའི་ངེས་པ་མེད་དགོངས་གཤེགས་་་་་་་་་་་གཤེགས་ཀྱི་བར་དུ་གཅོད་པ་མ་བྱུང་སྐད། འབན་གུང་རྒྱལ་ཁོང་གི་ཐུགས་ལ་མི་རྟག་པ་འཁྲུངས་པས། ཚེ་འདིའི་རྟོག་པ་ཕྲ་མོ་རེ་བྱུང་ཙ་ན། དེ་རིང་སང་གི་དབང་རང་ཡང་བྱར་མེད་པས་གཏན་དུ་སྡོད་ཆས་མ་བྱེད་ཚུལ་ཁྲིམས་རྒྱལ་བ་གསུང་། རང་ལ་རང་སྔན་བགྲང་གིན་ཐུགས་དམ་ལ་ཤིན་ཏུ་བརྩོན་པར་མཛད་པར་་་་གདའ། དེ་དག་རྣམས་བཞིན་འོ་སྐོལ་རྣམས་ཀྱང་རྟག་ཏུ་མི་རྟག་འཆི་བ་བསམ་ནས་ཚེ་འདིའི་ཕྱི་རྩིས་ཀྱི་འདུན་མ་གང་ཡང་མི་་་་་བྱེད་པར་འཆི་ཆོས་ཁོ་ན་ལ་འབད་དགོས། འོ་ན་འཆི་བ་བསམ་རུང་མ་བསམ་རུང་ཐོག་ཏུ་འོང་བསམ་པ་ལ་དགོས་པ་ཅི་ཡོད་་་་་སྙམ་ན། ཐོག་ཏུ་འོང་བ་བདེན་ཡང་མ་འོངས་གོང་དུ་འཆི་བ་བསམ་ན་ཆོས་ཡོང་སྟེ། སྔོན་ཁྲོ་ཕུའི་སྟོན་པ་གཞོན་ཚུལ་ན་རེ།གཉན་སྟོན་སྟོན་པ་ཆེན་པོ་ཞིག་གིས་འཆི་བ་མི་རྟག་པ་སྒོམས་་་་་ཟེར་བ་ཅང་བདེན་ནམ། བདེན་ན་འཆི་བ་བསྒོམ་མི་དགོས་ཐོག་338

ཏུ་ཡོང་། ཞེས་འཕྱ་བ་ལ། རྣལ་འབྱོར་པ་ཆེན་པོའི་ཞལ་ནས།ཡོང་ན་ཁོའི་དེ་ལ་གཅིག་ཡོང་གསུངས། སེམས་མི་དགའ་བ་ཞིག་ལས་གཞན་ཅི་ཡོང་ཞུས་པས། ཆོས་ཁོ་ན་ཡོང་གསུངས་སྐད།ཁམས་ལུང་པའི་ཞལ་ནས། མི་རྟག་པ་བསྒོམ་ནས་ཆོས་བྱེད་དུ་རེ་བ་ཡིན། གཞན་དུ་ན་སེམས་མི་དགའ་བ་ལས་ཅི་ཡོང་མི་རྟག་པ་དྲན་ན་ཆོས་མིན་པ་དགོས་པ་མེད་པར་འོང་སྟེ། རང་རེ་གནངས་ཁོ་ན་འཆི་ན་ཆུ་ཐམས་ཅད་མར་ཁུར་སོང་། རི་ཐམས་ཅད་གསེར་དུ་སོང་། མི་ཐམས་ཅད་ངེད་རང་གི་བུ་དང་བུ་མོར་སོང་ཡང་དེས་ཅི་བགྱི་གསུངས། འོ་ན་ཆོས་བྱས་རུང་མ་བྱས་རུང་ཐམས་ཅད་མཉམ་པོར་འཆི་བར་འདུག ཆོས་བྱས་པ་དགོས་པ་ཅི་ཡོད་སྙམ་ན། འཆི་བ་བདེན་ཡང་འཆི་ལུགས་དང་ཕྱི་མའི་བདེ་སྐྱིད་མི་འདྲ་སྟེ། ཆོས་པ་རབ་འཆི་བ་ལ་བྲོད་འབྲིང་མི་འཚེར ཐ་མ་མི་འགྱོད་པ་ཡིན་ཏེ། མ་ཅི་ག་རེ་མའི་ཞལ་ནས། མི་གཅིག་འཆི་བ་ལ་ང་ལས་ཉམས་དགའ་བ་མེད། ངའི་འཆི་བ་འདི་ཀུན་དཔེར་ན་རི་ཆེན་པོའི་འོག་ནས་ཐར་བའི་ཚོད་ཡིན་གསུངས། དེ་བཞིན་དུ་ཉམས་དགའ་ཡལ་ལེ། བློ་བདེ་འབོལ་ལེ འཆི་བ་ཡིན་ན་དེ་འདྲའི་ཆོས་པས་སྡུག་བསྔལ་འདོད་ཀྱང་མི་མྱོང་སྟེ། གླང་ཐང་པ་ཆེན་པོ་སྐུ་འདའ་ཁར། ང་དམྱལ་བར་སྐྱེ་བར་འདོད་ནས་སྨོན་ལམ་མང་པོ་བཏབ་སྟེ། སྨོན་ལམ་མི་འགྲུབ་པ་འདྲ། ད་ལྟ་ང་339

ལ་དག་པའི་སྣང་བ་འབའ་ཞིག་ལས། ཐ་མལ་གྱི་སྣང་བ་ཙམ་ཡང་མི་འཆར་བར་འདུག་གསུངས་ངོ་མཚར་བའི་ལྟས་དུ་མ་་་་་་་དང་བཅས་ཏེ་གཤེགས། ཞང་སྟོན་ཆོས་བླ་གྲོངས་ཁར། སྐྱབས་གནས་དཀོན་མཆོག་གསུམ་ལ་བློ་གཏད་བཅས། །རིན་ཆེན་བྱང་ཆུབ་མཆོག་ཏུ་སེམས་བསྐྱེད་ཅིང་། །ཟབ་ཡངས་ཚོས་ཀྱི་ངང་ལས་མ་གཡོས་པར། །འཆི་བ་འདི་ནི་བསོད་ནམས་བསགས་པ་ཡིན། །ཞེས་མགུར་གསུངས་ཀྱིན་གཤེགས། ཞང་བཙུན་ཡེར་བ་གཤེགས་པ་ན་ལྷའི་རོལ་མོ་དི་རི་བྱེད་པ་ཐམས་ཅད་ཀྱིས་ཚོར་བ་བྱུང་།གཉན་སྙེན་ཤག་འབྱུང་སྐུ་འདའ་ཁར་དགའ་བཞིན་སྤྲོ་བཞིན་་་་་གཤེགས་ཏེ་པུར་སྦྱངས་དུས་རུས་སྐུ་ངོ་མཚར་ཅན་ཞིག་བྱོན་་་་་་་སྐད། སྔོན་གླིང་རྒྱའི་དཔལ་ལྡན་ཟེར་བའི་སྔགས་རྙིང་མའི་སྔགས་རྒན་ཞིག་གིས་ཉིན་གཅིག་ཨ་མྱེ་ད་མི་སྡོད་ཟེར། གནད་གཅོད་མེད་པར་ལུས་དྲང་པོར་བསྲང་སྟེ་མཉམ་པར་བཞག་ནས་གཤེགས་པས་པུར་སྦྱོངས་ཚེ་ནམ་ཟླ་དགུན་ཡིན་ཡང་པུར་ཁང་གི་སྟེང་གི་ནམ་མཁར་འཇའ་ཚོན་ལག་པས་བཟུང་ཆོག་པ་ལྟ་་་་་་བུའི་གུར་དང་དྲ་བ་དྲ་ཕྱེད་ཀྱི་རྣམ་པ་མང་པོ་ཤར། དུད་པ་དཀར་པོ་མདའ་བཞིན་དྲང་པོ་བྱས་ནམ་མཁའི་དབྱིངས་སུ་ཟུག་པ་བྱ་རྒོད་མང་པོ་འོངས་ནས་བསྐོར་བ་བྱས་མཐར་ཤར་ཕྱོགས་སུ་བཞུད་པ་དེར་འཚོགས་པའི་མཆོག་དམན་བར་མ་ཐམས་ཅད་340

ཀྱིས་མཐོང་ནས་ངོ་མཚར་སྐྱེས། དེ་བཞིན་དུ་འོ་སྐོལ་ཡང་དམ་ ་པའི་ཆོས་བྱས་ན་དེ་འདྲ་འབྱུང་ངོ་། །མདོར་ན་སྤྱིར་འདུས་བྱས་འཇིག་རྟེན་འཁོར་བའི་ཆོས་ཐམས་ཅད་མི་རྟག་མི་བརྟན་སྙིང་པོ་མེད་ཅིང་སྒོས་སུ་་འཆི་ངེས་ནམ་འཆི་ཆ་མེད་འཆི་ཚེ་གཞན་་་་་གང་གིས་ཀྱང་མི་ཕན་ཚུལ་བསམ་ནས་དོན་ཆུང་ཚེ་འདིའི་བྱ་བ་ཐམས་ཅད་འཕོངས་ཕྱིས་པའི་རྡོ་བཞིན་རྒྱང་དུ་བསྐྱུར་ནས་འཆི་བྲོད་དམ་པའི་ཆོས་ལ་འབད་དགོས། །འོ་ན་ཤི་སོང་རུང་སླར་ཡང་མཐོ་རིས་མི་ཡི་ནང་དུ་སྐྱེ་བ་་་་་་་འདི་ཀ་ཡིན། ད་ཡང་ཕྱི་ནས་འདི་བཞིན་སྐྱེས་ལོས་ཡོང་། གལ་ཏེ་མ་སྐྱེས་པར་ངན་སོང་གསུམ་དུ་སྐྱེས་རུང་འཇིགས་རྒྱུ་རང་ཅི་་་་་་ཡོད་སྡུག་བསྔལ་ཡོད་རུང་བཟོད་ཡོང་སྙམ་ན། དེ་འོ་སྐོལ་རྣམས་ཀྱིས་མ་བསམ་པ་ཡིན་ཏེ། སྡུག་བསྔལ་མྱོང་བ་ལྟ་ཅི་སྨོས་སྡུག་བསྔལ་ཐོས་སམ་གཟུགས་བརྙན་རི་མོར་བྲིས་པ་མཐོང་ན་ཡང་་་་སྙིང་རླུང་ལྡང་བ་ཙམ་དུ་བཟོད་གླག་མེད་དེ། དེ་ཡི་རྒྱུ་མཚན། ཤི་བའི་འོག་ཏུ་རྩྭ་ཕུང་མེ་ལ་བསྲེགས་པ་བཞིན་རིགས་འདྲ་རྒྱུན་་་་་་ཆད་ནས་མི་འགྲོ་སྐྱེ་བ་ཞིག་ལེན་དགོས། དེ་ཡང་རང་ལ་དབང་མེད། ལས་ལ་རག་ལས་པས། ལས་དགེ་བ་བྱས་པ་རྣམས་སྔར་འདི་བཞིན་མཐོ་རིས་ལྷ་མིའི་གནས་སུ་སྐྱེ་བ་བདེན་ཡང་། མི་དགེ་སྡིག་པ་བྱས་པ་རྣམས་ཀྱིས་བདེ་འགྲོའི་སྒྲ་ཙམ་ཡང་མི་ཐོས་341

་་་ པར་དམྱལ་བ་མནར་མེད་སོགས་སུ་སྐྱེ་བར་འགྱུར། དེ་རུ་སྐྱེས་ན་འཇིགས་སྐྲག་དང་སྡུག་བསྔལ་མཐའ་ཡས་ཏེ། འདི་ནས་དཔག་ཚད་སུམ་ཁྲི་ཉིས་སྟོང་གི་འོག་ན་དམྱལ་བ་ཡང་སོས་ཡོད། དེ་ནས་དཔག་ཚད་བཞི་སྟོང་བཞི་སྟོང་གིས་ཆོད་པའི་འོག་ན།དམྱལ་བ་ཐིག་ནག་བསྡུས་འཇོམས་ངུ་འབོད། ངུ་འབོད་ཆེན་བོ།ཚ་བ་རབ་ཏུ་ཚ་བ། མནར་མེད་རྣམས་ཡོད། དེ་ལ་ཚ་དམྱལ་བརྒྱད་ཟེར། དེ་དག་གི་ཕྱོགས་བཞིའི་ཐག་ཉེ་ན། ཉེ་འཁོར་བའི་དམྱལ་བ་ཡོད། ཚ་དམྱལ་བརྒྱད་ཀྱི་བྱང་ཕྱོགས་ན་ཆུ་བུར་ཅན།ཆུ་བུར་རྡོལ་བ། སོ་ཐམ། ཨ་ཆུ། ཀྱེ་ཧུད། ཨུཏྤལ། པདྨ་ཆེན་པོ་ལྟར་གས་པ་སྟེ་གྲང་དམྱལ་བརྒྱད་ཡོད། ཚ་གྲང་དམྱལ་བ་དེ་རྣམས་ཀྱི་ཉེ་འཁོར་ན་ཉི་ཚེ་བའི་དམྱལ་བ་ཡོད། ཕལ་ཆེར་མི་ཡི་ཡུལ་ནའང་ཡོད་གསུངས། དམྱལ་ཁམས་བཅོ་བརྒྱད་ཀྱི་ནང་དེར་སྐྱེས་ན་ཚ་གྲང་གི་སྡུག་བསྔལ་བསམ་གྱེས་མི་ཁྱབ་པ་ཡོད།དེ་ཡང་དམྱལ་བ་ཡང་སོས་ན་སེམས་ཅན་དེ་དག་འདུས་ནས་་་་་་ལས་དབང་གིས་བྱུང་བའི་མཚོན་ཆ་སྣ་ཚོགས་ཀྱིས་བརྒྱབ་ནས་་་་ཡན་ལག་དང་ཉིང་ལག་བཅད་ནས་ས་ལ་འགྱེལ་ཚེ་ནམ་མཁའ་ནས་སོས་པར་གྱུར་ཅིག་ཅེས་པའི་སྒྲ་བྱུང་ཚེ་སོས་ནས་སྔར་ལྟར་གསོད་རེས་བྱེད། ཐིག་ནག་ན་དམྱལ་བསྲུང་རྣམས་ཀྱིས་དེར་སྐྱེས་པ་རྣམས་བཟུང་ནས་ལུས་ལ་ཐིག་ནག་པ་བཏབ་སྟེ་སོག་ལེ་342

སྟ་རེ་སོགས་མཚོན་གྱིས་འདྲ་ཞིང་གཤག བསྡུས་འཇོམས་ན།དེར་སྐྱེས་པ་རྣམས་བསྡུས་ནས་དམྱལ་བསྲུང་རྣམས་ཀྱིས་རི་་་་་་་་གཉིས་རེའི་བར་དུ་བཅར་ནས་སྡུག་བསྔལ་མྱོང་། ངུ་འབོད་ཁང་པ་མེ་འབར་བའི་ནང་དུ་བསྲེགས་ནས་ངུ་འབོད་བྱེད། ངུ་འབོད་ཆེན་པོ་ན་ལྕགས་ཁང་ཉིས་རིམ་གྱི་ནང་དུ་བཅུག་ནས་བསྲེགས་ཚེ་ཁང་པ་ནང་མ་ནས་རྒྱ་ལ་ཐར་རུང་ཕྱི་མ་ནས་མི་ཐར་སྙམ་ངུ་འབོད་ཆེན་པོ་བྱེད། ཚ་བ་ན་ལྕགས་ཟངས་ཚ་བའི་ནང་དུ་ཡོས་བརྔོ་བ་ལྟར་བསྲེག ལྕགས་ཀྱི་གསལ་ཤིང་མེ་འབར་བས་འཕོངས་ནས་ཕུག་སྟེ་སྤྱི་བོར་འབྱིན། ལྕགས་ཀྱི་ས་གཞིར་བསྒྱེལ་ནས་སྟེང་དུ་ཐོ་བ་ཚ་ཞིང་འབར་བས་བརྡུང་། རབ་ཏུ་ཚ་བ་ན།ལྕགས་ཟངས་ནང་དུ་ཁྲོ་ཆུ་བསྐོལ་བའི་ནང་དུ་འཚོད་ཅིང་་་་་་་་་་ལྕགས་ཀྱི་གསལ་ཤིང་རྩེ་གསུམ་མེ་འབར་བ་འཕོངས་སུ་བཅུག་་་་ནས་སྤྱི་བོ་ཕྲག་གོང་གཉིས་སུ་འབྱིན་ཞིང་མེ་འབར་ནས་་་་་་་་་་་་་བསྲེགས་པར་བྱེད། ལྕགས་ལེབ་ཚ་ཞིང་འབར་བ་ལུས་ལ་ཡོངས་སུ་དཀྲིས་ནས་བསྲེག་པར་བྱེད་པ་སོགས་སྡུག་བསྔལ་མང་།མནར་མེད་ན། ཕྱོགས་ཀུན་ནས་མེ་འབར་བའི་དཀྱིལ་དུ་བཅུག་ནས་ལུས་མར་མེའི་སྡོང་བུ་ལྟར་བསྲེག ལྕགས་ཀྱི་མདག་མེ་འབར་བའི་ནང་དུ་འཁྲབ་དུ་འཇུག ལྕགས་ཀྱི་རི་ལ་འབབ་འཛེག་བྱེད་དུ་འཇུག ཁ་ནས་ལྕེ་ཕྱུང་ནས་བརྒྱངས་ཁ་ནང་དུ་343

ལྕགས་ཀྱི་ཐུ་ལུམ་འཇུག ཟངས་ཞུན་ཁོལ་མ་བླུག་ནས་ཁོག་་རྣམས་ཚིག་ནས་རོ་སྨད་ནས་འབྱུང་བ་སོགས་སྡུག་བསྔལ་མང་།ཉེ་འཁོར་བའི་དམྱལ་བ་ན། མེ་མ་མུར་གྱི་འོབ། རོ་མྱགས་ཀྱི་འདམ། སྤུ་གྲིའི་ལམ། ཐལ་ཚན་གྱི་ཆུ་རླུང་རབ་མེད་ཀྱི་ནང་དུ་ཆུད་ནས་སྡུག་བསྔལ་མང་། གྲང་དམྱལ་བརྒྱད་ཀྱི་འོག་ཁ་བའི་ཐང་དང་འཁྱགས་རོམ། སྟེང་ནས་ཁ་བ་བུ་ཡུག་རླུང་གིས་བསྐྱོད་ནས་བབས་པས། དེ་རུ་སྐྱེས་པའི་སྡིག་ཅན་གྱི་སེམས་ཅན་དེ་དག་ཐམས་ཅད་ལས་དབང་གིས་གོས་མེད་པའི་གཅེར་བུར་བསྡད་པ་རྣམས་ཀྱི་ལུས་གྲང་ནས་ཆུ་བུར་བྱུང་། དེ་བས་གྲང་བ་རྣམས་ཆུ་བུར་རྡོལ་ནས་ཆུ་སེར་འཛག དེ་བས་གྲང་བ་སོ་ཐམ་ནས་སྨྲ་མི་ཤེས། དེ་བས་གྲང་བ་རྣམས་ཀྱི་རྐན་གྱི་ཕུག་ནས་ཀྱེ་ཧུད་ཟེར། དེ་བས་གྲང་བ་ལུས་ཨུཏྤལ་ལྟར་ཁ་ལྔ་འམ་དྲུག་ཙམ་དུ་གས། དེ་བས་གྲང་བ་རྣམས་ཀྱི་ལུས་ཁ་བཅུ་འམ་དེ་ལས་མང་བར་གས།དེ་བས་གྲང་བ་རྣམས་ཀྱི་ལུས་པདྨ་ཆེན་པོ་ལྟར་ཁ་བརྒྱ་འམ་དེ་ལས་མང་བར་གས་ནས་འཆི་རྒྱུ་མེད་པར་གྲང་བའི་སྡུག་བསྔལ་བཟོད་གླག་མེད་པ་མྱོང་། ཉི་ཚེ་བའི་དམྱལ་བ་ན། ཕྱགས་མ་གཏུན་དང་ཐག་པ་ཀ་བ་ལྟ་བུ་སོགས་ལུས་ཀྱི་བཟོ་དབྱེབས་མི་་་་་འདྲ་བ་མང་པོའི་གཟུགས་སུ་སྐྱེས་ནས་སྡུག་བསྔལ་མཐའ་གཅིག་ཏུ་མ་ངེས་པ་སྣ་ཚོགས་ཤིག་མྱོང་བར་འགྱུར། སྔོན་མོའུ་འགལ་གྱི་344

བུ་དམྱལ་བར་མ་ལེན་དུ་བྱོན་དུས། མི་མིང་ལ་གཅན་གཟན་ཝ་ཟེར་བ་བརྐུ་འཕྲོག་རི་དྭགས་གསོད་མཁན་གྱི་སྡིག་ཅན་ཞིག་་་་་་་བཟུང་ནས་སྐེ་ལ་ཐག་པ་བཏགས་ནས་གཤིན་རྗེ་ཕོ་ཉ་མདོག་མི་སྡུག་པ་ཉིས་བརྒྱས་དམྱལ་བའི་གནས་སུ་འཁྲིད་པ་མཐོང་ དེ་ནས་མར་བྱོན་པས། གཤིན་རྗེ་ཕོ་ཉ་མང་པོས་མི་དགེ་བ་བྱེད་མཁན་གྱེ་སྡིག་ཅན་གྲངས་མེད་པ་ཁྱུ་འདེད་བྱས་དམྱལ་བར་་་་་་་འགྲོ་བ་མཐོང་ནས། འདི་ནས་མར་ལ་མོའུ་འགལ་མ་ཟེར་བ་ཞིག་ཨེ་སོང་དྲིས་པས། དམྱལ་བར་ཉིན་རེར་སེམས་ཅན་གངྒའི་ཀླུང་གི་བྱེ་མ་སྙེད་ཀྱི་གྲངས་ལས་འདས་པ་འགྲོ་བར་གདའ། མོའུ་འགལ་མ་སུ་ཡིན་ཟེར་མ་མཐོང་བྱས་པས། ཡང་ཕེབས་ཚེ་སྡོང་པོ་ཞིག་གི་སྟེགས་ན་ཚེ་ཚད་མ་རྫོགས་པར་བསྡད་ཡོད་པ་འགའ་་་་་་དང་འཕྲད་ནས་འདི་རུ་ཅི་ལ་བསྡད་གསུངས་ཚེ་ཚད་མ་རྫོགས་ནས་སྡོད་དགོས་བྱུང་ཟེར། དེ་ནས་གཤིན་རྗེ་ཆོས་རྒྱལ་གྱི་སྒོ་དྲུང་དུ་བྱོན་པས་གྱད་སྟོབས་པོ་ཆེ་ཁྲིས་སྒོ་བསྲུངས་འདུག་པ་དེའི་་་་་་ནང་ནས་གཅིག་ལ་སྒོ་འདི་བསྲུངས་ནས་ལོ་ཇི་ཙམ་སོང་དྲིས་་་་་་པས། བསྐལ་པ་མང་པོ་སོང་ཟེར། བསྐལ་པའི་ཡུན་ཅི་ཙམ་ལ་ཟེར་དྲིས་པས། སྒོ་ཐེམ་གྱི་རྡོ་དཔག་ཚད་མང་པོ་ཡོད་པ་ཞིག་བསྟན་ནས། སྡིག་ཅན་རྣམས་བརྒལ་ནས་རྡོ་འདི་ཟད་པའི་ཡུན་ཙམ་ལ་བསྐལ་པ་གཅིག་ཟེར་བ་ཡིན་ཟེར། ནང་ན་སྐད་ཆེན་པོ་345

ཅན་ཞིག་གིས་དྲི་བ་མཛད་པ་སུ་རེད་དྲིས་པས་གཤིན་རྗེ་ཆོས་་་་་རྒྱལ་ཡིན་ཟེར། དགེ་སྡིག་ཤན་ཕྱེ་ནས་སྡིག་ཅན་དཔག་ཏུ་མེད་པ་གཤིན་རྗེ་མང་པོས་བརྡུངས་ཤིག་ཆོམས་ཤིག་ཟེར་དམྱལ་བར་་་་་མར་ཁྱུ་འདེད་བྱས་ཚེ། སྡིག་ཅན་འགའ་རེ་ཁ་ཕྱིར་ཕྱོགས་ནས་སྨྲེ་སྔགས་དུ་མ་འདོན་པ་མཐོང་ནས་ཁོང་གིས་སྙིང་རྗེ་ནས་སྦྱན་་་་་་ཆབ་ཤོར། དེ་ནས་དམྱལ་ཁམས་བཅོ་བརྒྱད་དུ་ཕེབས་ནས་ཚ་གྲང་གི་སྡུག་བསྔལ་མཐོང་ནས་ཡུན་རིང་བར་དུ་བལྟ་མི་ཕོད་པ་བྱུང་གསུངས། སྔོན་འདས་ལོ་ག་གླིང་ཟ་ཆོས་སྐྱིད་ཀྱང་ཤི་ནས་བར་དོར་སོང་དུས། ཐང་ཆེན་པོ་ཞིག་ན་ཆུ་ཆེན་པོ་ལ་ཟམ་ཆེན་པོ་འཕངས་པའི་ཚུར་རོལ་ན་ཆོས་ལ་ཚད་བཙུགས་ནས་མནའ་་་་བསྐྱལ་བའི་མི་ཞིག་གི་ཐོག་ཏུ་ཆོས་རི་བཞིན་བརྩིགས་ནས་་་་་་་་་་མནན་པ་ཞིག་མཐོང་། ཟམ་གྱི་ཕ་རོལ་གྱི་བར་དོའི་གྲོང་ཁྱེར་ཞིག་གི་ནང་ན་སྔར་ཤི་བའི་རང་གི་ལུག་རྫི་ཞིག་ཡོད་པ་མཐོང་་་་བས། ཁོ་ན་རེ། ད་ཨ་ལྕེ་ཡང་འདིར་བྱོན་ནམ་ཟེར། དེ་རུ་ཡོད་པ་རྣམས་ལ་ལ་སྐྱིད་པ་དང་འགའ་ཞིག་སྡུག་པ་དང་ཁ་ཅིག་ལ་་་་་་་་སྐབས་རེ་ཟས་གོས་འོང་བ་མཐོང་ནས་ལུག་ཛི་འདི་ཅི་ཡིན་དྲིས་པས། འདི་ནི་བར་དོའི་གྲོང་ཁྱེར་ཡིན་ཚེ་ཚད་མ་རྫོགས་པ་རྣམས་འདིར་བསྡད་པ་ལགས། སྐྱིད་པ་རྣམས་ཆོས་བྱས་པ་རྣམས་ཡིན།སྡུག་པ་རྣསམ་སྡིག་ཅན། སྐབས་རེ་ཟས་ནོར་འོང་བ་ཡུལ་གྱི་བུ་346

དང་བུ་མོ་སོགས་ཉེ་འབྲེལ་རྣམས་ཀྱིས་ཚེ་འདས་ལ་དམིགས་་་་་་་ནས་དགེ་བ་བྱས་པའི་འབྲས་བུ་ཡིན་ཟེར། དེ་ནས་གཤིན་རྗེ་ཆོས་རྒྱལ་དྲུང་དུ་སོང་ནས་དགེ་སྡིག་གི་ཤན་འབྱེད་པ་མང་པོ་་་་་་་་་་་་གཟིགས། དམྱལ་ཁམས་བཅོ་བརྒྱད་ཀྱང་བསྟན་པ་མཐོང་ནས་རེ་ཞིག་བར་དུ་བལྟ་མ་བཟོད། སྐབས་ཤིག་བལྟ་ས་བས་ཚ་གྲང་སྡུག་བསྔལ་དཔག་ཏུ་མེད་པ་མཐོང་། སྔོན་ཀུན་དགའ་བོའི་ཚ་བོ་གཉིས་རབ་ཏུ་བྱུང་ནས་ཆོས་ཀློག་ཏུ་བཅུག་པས། ཉུང་ཤས་རེ་ཀླག་ནས་ཀློག་ཏུ་མ་ཉན་པས། མོའུ་འགལ་གྱི་བུས་རྫུ་འཕྲུལ་གྱིས་དམྱལ་བའི་གནས་སུ་ཁྲིད་ནས། ཁོང་གཉིས་ཀྱི་བལྟས་པས་དམྱལ་བའི་སྡུག་བསྔལ་འཚོད་པ་དང་གཅོད་པ་དང་གཤག་པ་་་་དང་བརྡེག་པ་སོགས་སྡུག་བསྔ་ལ་བ་མང་པོ་མཐོང་། ཕྱོགས་གཅིག་ན་ལྕགས་ཟངས་ཆེན་པོ་གཉིས་ཀྱི་ནང་ན་ཁྲོ་ཆུ་ཁོལ་བ་་་་་མཐོང་ནས། འདིར་སུ་འཇུག་གམ་དྲིས་པས། འདིར་ཀུན་དགའ་བོའི་ཚ་བོ་གཉིས་རབ་ཏུ་བྱུང་ནས་ལེ་ལོས་དུས་འདའ་བ་དེ་་་་་་་་གཉིས་ཤི་ན་འདིར་འཇུག་གོ་སྨྲས་པས། དེ་གཉིས་ཤིན་ཏུ་སྐྲག་སྟེ་བྲོས་ནས་མོའུ་འགལ་གྱི་རྩར་འོངས་ནས་མཐོང་ཚུལ་རྣམས་་་་་་་་བསྙད་པས། མོའུ་འགལ་གྱི་བུས་དེ་གཉིས་ལ་ཉེས་དམིགས་འདི་དང་གཞན་ཡང་འབྱུང་བས་བརྩོན་འགྲུས་རྩོམས་ཤིག་གསུངས་པས། དེ་གཉིས་ཀྱིས་བརྩོན་འགྲུས་རྩོམ་ཞིང་ཟས་མ་ཟོས་པའི་347

གང་དུ་དམྱལ་བ་དྲན་ན་ནི་ཟས་ཟ་བར་མི་བྱེད་ལ། ཟས་ཟོས་པའི་འོག་ཏུ་དམྱལ་བའི་སྡུག་བསྔལ་དྲན་ན་སྐྱུག་པར་བྱེད་དོ། །དེ་ནས་ཡང་ལྷའི་གནས་སུ་ཁྲིད་ནས་བལྟས་པས་ལྷ་ཕོ་མོ་མང་་་་་པོས་པི་ཝང་ལ་སོགས་པའི་སྒྲ་སྒྲོགས་ཤིང་ལྷའི་སྐྱིད་དགའ་་་་་་་་་་ལོངས་སྤྱོད་དཔག་ཏུ་མེད་པ་མྱོང་བ་མཐོང་། ཕྱོགས་གཅིག་ན་ལྷའི་བུ་མེད་པའི་གཞལ་མེད་ཁང་ལྷའི་བུ་མོ་མང་པོས་གང་བ་་་་་མཐོང་ནས། ལྷའི་བུ་མི་འདུག་པའི་རྒྱུ་མཚན་དྲིས་པས། ཀུན་དགའ་བོའི་ཚ་བོ་གཉིས་རབ་ཏུ་བྱུང་ནས་བརྩོན་འགྲུས་བརྩམས་པས་དེ་ཉིས་ཤི་འཕོས་ན་འདིར་སྐྱེའོ་ཞེས་སྨྲས་པ་དང་དེ་གཉིས་དགའ་ནས་མོའུ་འགལ་གྱི་བུ་ལ་སྨྲས་པས། མོའུ་འགལ་གྱེ་བུས་དེ་གཉིས་ལ་ཕན་ཡོན་འདི་དང་གཞན་ཡང་ཡོད་པས་བརྩོན་འགྲུས་རྩོམས་ཤིག་གསུངས་པས། གཉིས་ཀ་སྔར་བས་བརྩོན་འགྲུས་ཆེས་ཆེར་བྱུང་། སྔོན་དགེ་འདུན་འོད་སྲུང་ཉི་ཚེ་བའི་དམྱལ་བར་བྱོན་ཚེ་དགེ་འདུན་པའི་འདུ་ཁང་གི་ཀ་བ་ལ་སྣ་བས་ཕྱིས་པ།དགེ་འདུན་པའི་ཕྱགས་མ་གཏུན་དང་ཐག་པ་སོགས་བརྐུས་པ་་་་རྣམས་དེ་ལྟ་བུའི་གཟུགས་སུ་སྐྱེས་ནས་སྡུག་བསྔལ་མྱོང་བ་་་་་་་་་་གཟིགས་པ་བྱུང་། འོ་ན་དམྱལ་བར་སྐྱེ་བའི་རྒྱུ་གང་ཡིན་སྙམ་ན།དེའི་རྒྱུ་སྤྱིར་སྲོག་གཅོད་པ་མ་བྱིན་ལེན་མི་ཚངས་སྤྱོད་ཛུན་ཕྲ་མ་ཚིག་རྩུབ་ངག་འཁྱལ་བརྣབ་སེམས་གནོད་སེམས་ལོག་ལྟ་སྟེ་348

མི་དགེ་བ་བཅུ་པོ་འདི་ཆེན་པོ་བྱས་ན་དམྱལ་བར་སྐྱེ་ཞིང་ཁྱད་་་་པར་མཚམས་མེད་ལྔ་བྱས་པ་དང་ལོག་ལྟ་སྐྱེས་པ་དང་ཕམ་པ་་་་་བཞི་སྤྱད་ན་མནར་མེད་དུ་སྐྱེ། སོ་ཐར་གྱི་ཉེས་བྱས་ཁྱད་དུ་བསད་ན་ཡང་སོས། སོར་བཤགས་ཁྱད་དུ་བསད་ན་ཐིག་ནག་ཏུ་སྐྱེ། སྡེ་འཁྲུགས་བྱེད་པའི་དཔོན་པོ་དམྱལ་བར་སྐྱེས་ནས་བསྐལ་པ་དཔག་ཏུ་མེད་པར་ཐར་པའི་དུས་མི་འབྱུང་དེའི་ཁ་ཕྱོགས་ཞེ་ཕྱོགས་གཉིས་ཀ་བྱེད་པ་བསྐལ་པ་ཆེན་པོ་དྲུག་ཅུར་དམྱལ་བར་སྐྱེ་ཞེས་ཕྱོགས་ཙམ་བྱེད་པ་ཡང་བསྐལ་པ་བཅུ་དྲུག་ཏུ་དམྱལ་་་་་་བར་སྐྱེ། སྡེ་འཁྲུག་བྱེད་པའི་དུས་སུ་ཤི་ཚད་པོ་དམྱལ་བར་སྐྱེ་ཞེས་འཇམ་དཔལ་རྩ་རྒྱུད་ལས་གསུངས། བྱང་སེམས་ཀྱི་རྩ་ལྟུང་བྱུང་བ་དང་བྱང་ཆུབ་སེམས་དཔའ་གཞན་ལ་དམིགས་ནས་ཁྲོས་ན་ཁོང་ཁྲོ་སྐད་ཅིག་མ་ཅི་ཙམ་སྐྱེས་པའི་གྲངས་དང་མཉམ་པའི་བསྐལ་པར་དམྱལ་པར་གནས་དགོས་པ་སྤྱོད་འཇུག་ལས་་་་་་་་་་་་གསུངས། གསང་སྔགས་ཀྱི་རྩ་ལྟུང་བྱུང་ནས་སོར་མ་ཆུད་ཀྱི་བར་ལ་སྐད་ཅིག་མ་ཅི་ཙམ་ཡོད་པའི་གྲངས་མཉམ་པའི་བསྐལ་པར་དམྱལ་པ་མནར་མེད་དུ་གནས་དགོས་པ་རྒྱུད་སྡེ་ཁ་ཅིག་ནས་་་་་་གསུངས། བླ་མ་ལ་དམིགས་ནས་ཁོང་ཁྲོ་སྐྱེས་ན་བསྐལ་པར་བསགས་པའི་དགེ་རྩ་ཀུན་འཇོམས་ཤིང་ཁོང་ཁྲོ་སྐད་ཅིག་མ་ཅི་ཙམ་སྐྱེས་པའི་གྲངས་མཉམ་བསྐལ་པར་དམྱལ་བར་གནས་་་་་་་་་349

དགོས་ཞེས་དུས་འཁོར་རྩ་རྒྱུད་ལས་གསུངས། གཞན་ཡང་པོ་ཏོ་བའི་གསུང་སྒྲོས་ལས། དམ་ཚིག་ཉམས་པ་དང་། དགེ་འདུན་གྱི་དཀོར་ལ་འབགས་པ་དང་། བྱང་ཆུབ་སེམས་དཔའ་ལ་སྡིག་པ་བསགས་ན་རྡོ་རྗེ་དམྱལ་བར་སྒྱེས་ཏེ། མནར་མེད་ལས་གྲོང་ལས་དགོན་པའི་ཚུལ་དུ་ཡོད། སྡུག་བསྔལ་མནར་མེད་ལས་འབུམ་འགྱུར་གྱིས་ཆེ་གསུངས་ཏེ། ཐོས་པ་ཙམ་གྱིས་སྙིང་འགས་པ་ཙམ་དུ་འདུག་གསུངས། ཡི་དྭགས་ཀྱི་གནས་ནི་འཛམ་བུ་གླིང་འདིའི་འོག་དཔག་ཚད་ལྔ་བརྒྱས་བཅད་པ་ན་ཡོད། དེ་ལས་འཕྲོས་པ་ནི་མིའི་གནས་ནའང་ཡོད། ཡི་དྭགས་རྣམས་ཀྱི་རྒྱལ་པོ་ནི་གཤིན་རྗེ་ཞེས་བྱ་བ་ཡིན། ཡི་དྭགས་ཀྱི་གནས་དེར་སྐྱེས་ན་བཀྲེས་སྐོམ་གྱི་སྡུག་བསྔལ་བསམ་གྱིས་མི་ཁྱབ་པ་ཡོད། དེ་ཡང་ཡི་དྭགས་རྣམས་ལས་ངན་པའི་དབང་གིས་བཀྲེས་ཤིང་སྐོམས་པ་དང་ལྡན་པས་་་་པགས་པ་ཤ་ཁྲག་ཀུན་བསྐམས་ནས་སྡོང་དུམ་མེས་ཚིག་པ་ལྟ་བུ་གདོང་མས་ཁེབས་པ་ཁ་སྐམས་ཤིང་ལྕེས་བལྡག་པ། ཕྱིའི་སྒྲིབ་པ་ཅན་གྱིས་རྒྱང་ནས་ཟས་སྐོམ་མཐོང་ཡང་ཐག་ཉེར་སོང་ན་རྣག་ཁྲག་སོགས་སུ་འགྱུར་ཞིང་མ་གྱུར་ཡང་མཚོན་ཆ་ཐོགས་པས་་་་་་་བསྲུང་ནས་ལོངས་སྤྱོད་དུ་མི་སྟེར། ནང་གི་སྒྲིབ་པ་ཅན་གྱིས་ཟ་ས་སྐོམ་རྙེད་ཀྱང་ཁ་ཁ་བ་མིག་ཙམ་ལས་མེད་པས་མི་ཤོང་ཤོང་ཡང་མགྲིན་པ་རྟ་རྔ་ཙམ་ལ་མི་ཐར་ཐར་ཡང་ལྟོ་བ་རི་ཙམ་ཡོད་པ་མི་350

ཁེངས་ཁེངས་ཀྱང་རྐང་ལག་འཇག་སྐྱ་ཙམ་གྱིས་མི་ཐེག་པས་་་་་་་སྡུག་བསྔལ་མྱོང་། ཟས་སྐོམ་གྱི་སྒྲིབ་པ་ཅན་གྱིས་ཟོས་འཐུང་ཚད་མེ་རུ་གྱུར་ནས་འཚིག འགའ་ཞིག་གིས་མི་གཙང་བ་ལྗན་ལྗིན་ཙམ་ལས་གཞན་བཟའ་བཏུང་བཟང་པོ་བྱ་མི་ནུས། ཁ་ཅིག་གིས་རང་གི་ཤ་བཅད་ནས་ཟ་བ་མ་གཏོགས་གཞན་གང་ལ་ཡང་་་་་་་་་ལོངས་སྤྱོད་མི་ནུས་པར་གསུངས། སྔོན་བུད་མེད་ཅིག་གིས་འཁོར་གཡོག་རྣམས་ལ་ཟས་སྐོམ་མ་བྱེན། བེའུ་ཞིག་ཡོད་པའི་མགོ་ལ་དབྱུག་པ་ཞིག་རྒྱབ་པས་མིག་བཅར། རང་གིས་ལྐོག་ནས་ལྟོ་ཡོད་ཚད་ཟོས་པས་ཤི་ནས་ཡི་དྭགས་མིག་གཡས་ཞར་བ་་་་་་་་་མགྲིན་པ་ལྦ་བ་ཆེན་པོ་ཡོད་པ་ཞིག་ཏུ་སྐྱེས་ནས་ཟས་སྐོམ་གང་་་་ཡང་མ་རྙེད་པར་སྡུག་བསྔལ་མྱོང་། སྔོན་སངས་རྒྱས་ཀྱི་དུས་སུ་བུད་མེད་གཅིག་གིས་ཆུ་ཡན་ཆད་ལ་སེར་སྣ་བྱས་པས་ཕྱིས་ཤི་་་་་ནས་ཡི་དྭགས་མོ་ཁ་ནས་མེད་དང་མ་སྟེར་སོགས་སྨྲེ་སྔགས་མི་་་་་འདྲ་བ་ལྔ་ཙམ་འདོན་པ་ཞིག་ཏུ་སྐྱེས། སྔོན་རྣ་བ་བྱེ་བ་རི་ཡི་དྭགས་གནས་སུ་ཕྱིན་ནས་གྲོང་ཁྱེར་ཞིག་ན་མི་ནག་པོ་དབྱུག་པ་ཐོགས་པ་ཞིག་འདུག་པ་ལ་ཆུ་ཡོད་དམ་དྲིས་པས་ཅང་མི་སྨྲའོ། །དེར་ཆུ་ཞེས་པའི་སྒྲ་ཐོས་ཚེ་ཡི་དྭགས་སྡོང་དུམ་མེས་ཚིག་པ་འདྲ་བ་རུས་གོང་གི་ལུས་ལ་སྤུ་དང་སྐྲས་གཡོགས་པ་ལྟོ་བ་རི་ཙམ་ཁ་ཁ་བ་མིག་ཙམ་ཡོད་པ་བརྒྱ་སྟོང་དུ་མ་འདུས་སོ། །རྣ་བ་བྱེ་བ་རི་351

སྙིང་རྗེ་ཅན་བདག་ཅག་ལ་ཆུ་བླུད་ཅིག་ཟེར་བ་ཁོ་བོས་ཆུ་སློང་ན་ཆུ་ག་ལ་ཡོད་སྨྲས་པས། ཡི་དྭགས་རྣམས་ན་རེ་ཡི་དྭགས་ཀྱི་ཡུལ་ངན་མུ་གེའི་གྲོང་ཁྱེར་འདི་ན་ཆུ་ཞིག་རྙེད་རྒྱུ་ག་ལ་ཡོད། ལོ་བཅུ་གཉིས་ཀྱི་བར་དུ་ཆུ་འཐུངས་པ་ལྟ་ཅི་སྨོས་ཆུའི་མིང་ཙམ་་་་་ཡང་ད་རེས་མ་གཏོགས་མ་ཐོས་ཟེར། ཁྱེད་རྣམས་ལས་ཅིའི་དབང་གིས་འདིར་སྐྱེས་བྱས་པས། ཚེ་སྔོན་སེར་སྣའི་དབང་གིས་ལོངས་སྤྱོད་སྦྱིན་པ་མ་བཏང་བས་འདིར་སྐྱེས་ཟེར། ཡི་དྭགས་ཀྱི་གནས་སུ་སྐྱེ་བའི་རྒྱུ་ནི། སྤྱིར་མི་དགེ་བ་བཅུ་འབྲིང་ཙམ་བྱས་ན་སྐྱེ་ཞིང་ཁྱད་པར་ཆགས་པ་དང་སེར་སྣ་བརྣབ་སེམས་མ་བྱིན་པ་བླངས་པ་རྣམས་ཡིན་པས་དེ་རུ་མི་སྐྱེ་བར་འདོད་ན་དེའི་རྒྱུ་དེ་་་་དག་སྤོང་དགོས། དུད་འགྲོའི་གནས་ནི་ཕྱིའི་རྒྱ་མཚོ་ཆེན་པོ་ཡིན།དེ་ལས་ཁ་འཐོར་བ་ནི་ལྷ་མིའི་གནས་ཀྱི་རི་ཀླུང་ན་གནས་སོ། །དེ་རུ་སྐྱེས་ན་གསོད་ཟ་བཀོལ་སྤྱོད་ཀྱི་སྡུག་བསྔལ་བསམ་གྱེས་མི་ཁྱབ་པ་ཡོད། དེ་ཡང་ཕྱིའི་རྒྱ་མཚོ་ན་དུད་འགྲོ་ཆེ་ཆུང་མདོག་དབྱིབས་མི་འདྲ་བ་ཆང་གི་སྦང་མ་བཞིན་གནས། དེ་དག་གི་ཕན་ཚུན་གཅིག་གིས་གཅིག་མནན་ཏེ་རྐང་ལག་པ་བརྐྱང་བསྐུམ་དང་དབུགས་ཀྱི་འབྱུང་རྔུབ་ཙམ་ཡང་མི་ནུས། ཆེ་བས་ཆུང་བ་འཁྱུར་མིད་བྱས་ཟོས། ཆུང་བ་རྣམས་རུབ་ནས་ཆེ་བ་འབུག་ཟོས་བྱས་སྡུག་བསྔལ་མྱོང་། ཁ་འཐོར་བ་ལྷ་མིའི་ཡུལ་ན་གནས་པའི་རི་352

དྭགས་རྣམས་བྲོས་ཀྱང་མི་ཐར་བར་རྔོན་པ་དང་ཁྱིས་དེད་ནས་གསོད། སྒོ་ཕྱུགས་རྣམས་ལ་མི་ཐེག་པའི་ཁལ་བཀལ་དབྱུག་པས་བརྡུངས་ཤ་པགས་ཀྱི་ཆེད་དུ་གསོད་པ་སོགས་སྡུག་བསྔལ་མང་།སྔོན་ཁྱི་ར་བ་མགོན་པོ་རྡོ་རྗེས་ཤ་བ་ལ་ཁྱི་བཏང་བས་ཤ་བ་་་་་་་་་འཇིགས་དངངས་སྐྲག་ནས་བྲོས་པས་སྤུ་ཉག་རེའི་རྩེ་ན་རྔུལ་་་་་་་ནག་འཛག་པ་རྗེ་མི་ལའི་དྲུང་དུ་བྱུང་། རྗེ་མི་ལ་རས་ཆུང་གཉིས་མར་གྱེས་པས་ཚོང་པ་ཞིག་གི་རྩར་ཕྱིན་དུས་མོན་པ་ཞིག་གིས་་་་་ལུག་ནག་པོ་ཞིག་ལ་ཁོང་ལག་བཏང་བས་ལུག་གིས་སྐད་ངན་པ་བཏོན་རྒྱུ་མ་ན་ར་ར་བྲོས་ནས་རྗེ་བཙུན་ཡབ་སྲས་གཉིས་ཀྱི་དྲུང་དུ་འོང་བ་གཟིགས་ནས་མི་བཟོད་པའི་སྙིང་རྗེ་དང་སྐྱོ་ཤས་ངེས་འབྱུང་ཚད་མེད་པ་སྐྱེས་སྤྱན་ཆབ་མང་དུ་ཤོར་བ་བྱུང་། སྔོན་བྲམ་ཟེ་ཤེད་བུ་སེར་སྐྱེས་དགེ་འདུན་མང་པོ་ལ་ཆོས་རྩོད་བྱ་དུས་་གླང་བོའི་མགོ་ཅན་ཁྱོད་ཀྱིས་ཅི་ཤེས་ཞེས་རེ་རེ་བཞིན་དེ་འདྲ་་་་་བའི་ངན་སྨྲས་མི་འདྲ་བ་བཅོ་བརྒྱད་བྱས་པས། ཤི་ནས་མགོ་བརྙན་མི་འདྲ་བ་བཅོ་བརྒྱད་ཙམ་ཡོད་པའི་ཆུ་སྲིན་ཉའི་རིགས་སུ་སྐྱེས་ནས་སྡུག་བསྔལ་མྱང། སྔོན་དགེ་འདུན་པའི་དཀོར་ཟ་མཁན་ཞིག་རྒྱལ་པོའི་ཁབ་ཀྱི་མི་གཙང་བ་བཤང་གཅིའི་ཁྲོད་ཀྱི་སྲིན་བུ་ཞིག་ཏུ་སྐྱེས་ནས་སྡུག་བསྔལ་མྱང་ངོ་། །དུད་འགྲོ་དེ་དག་ཏུ་སྐྱེ་བའི་རྒྱུ་ནི་སྤྱིར་མི་དགེ་བ་བཅུ་ཆུང་ངུ་བྱས་པ་རྣམས་སྐྱེས་353

ཤིང་། ཁྱད་པར་ཆོས་སྤང་བ་དང་ཆོས་དང་ཆོས་སྨྲ་བ་ལ་མ་གུས་པ་དང་། ཆོས་སྒོར་ཞུགས་པ་རྣམས་ཕན་ཚུན་གྱི་སྐྱོན་བརྗོད་བྱས་པ་རྣམས་ཡིན། །དེ་ཡང་འོ་སྐོལ་རྣམས་ཀྱི་སྔོན་གྱི་དགེ་བའི་མཐུ་ཅུང་ཟད་་་་་་ཅིག་ལ་བསྟེན་ནས་ད་རེས་མི་ལུས་ཐོབ། དམ་པའི་ཆོས་ཀྱི་སྒོར་ཞུགས་མཚན་ལྡན་བླ་མས་རྗེས་སུ་བཟུང་ཟབ་རྒྱས་གདམས་པ་་་་བསྟན་རུང་ད་དུང་ཆོས་པའི་གཟུགས་བཟུང་ནས་ཆོས་མིན་གྱི་་་་ལས་བྱེད་པའི་བྱ་སྤྱོད་ལ་བལྟས་ན་ཚེ་འཁོར་བ་ཐོག་མ་མེད་པ་་་་ནས་ད་ལྟའི་བར་དུ་ཕྱིན་ཆད་མྱོང་་འགྱུར་གྱི་ལས་སྡིག་པ་མི་དགེ་བ་བགྲང་གིས་མི་ལངས་པ་བསགས་ཡོད་པའི་ཚོད་ན་གདའ།དེའི་སྟེང་དུ་ད་རེས་ལུས་ཐོག་འདི་ལ་ཡང་ཞར་དང་ཞོར་ལ་མི་་་་དགེ་བའི་ལས་བསགས་པ་རྒྱལ་པོའི་དཀོར་མཛོད་ལ་བལྟས་པ་་་་ལྟར་གང་གི་ཕྱོགས་ནས་བལྟས་ཀྱང་མང་ལ། དགེ་བའི་ལས་བྱས་པ་ནི་བསམ་ན་དྲན་རྒྱུ་རིན་ཆེན་གསེར་ལས་དཀོན་པས་ཤི་ན་་་་་འགྲོ་ས་ངན་སོང་དང་། མྱོང་རྒྱུ་སྡུག་བསྔལ་ལས་འོས་མེད། སྔོན་མི་གཅིག་མཆོད་རྟེན་གྱི་ཁ་ན་བསྡད་འདུག་པ། གཞན་གཅིག་གིས་དེར་མ་སྡོད་རྔ་མོང་དུ་སྒྱེ་བྱས་པས། ཁོ་ན་རེ་འདབ་མ་ཡུག་ཡུག་བྱེད་ཅིང་རྔ་མོང་དུ་སྐྱེ་རུང་ཨེ་མ་ཟིན་ཚར་ཟེར། དེ་བཞིན་དུ་འོ་སྐོལ་རྣམས་མི་དགེ་བའི་དབང་གིས་ངན་སོང་གསུམ་དུ་སྒྱེ་354

རུང་སྔར་བྱས་ཟིན་ཚར་ཡོད་པས་ད་ནི་རང་ལ་སེམས་ཤིག་ཡོད་ན་སྡོད་པའི་ཚོད་མིན། ད་ལྟ་མ་ཤི་གོང་འདིར་ངན་སོང་གསུམ་གྱི་སྡུག་བསྔལ་གྱི་གཙོ་བྱས་འཁོར་བའི་སྡུག་བསྔལ་མཐའ་དག་་་་ལས་སྐྱབས་ནས། མཐོ་རིས་དང་ཐར་པའི་བདེ་བ་ལ་འགོད་པའི་སྐྱབས་ཤིག་འཚོལ་དགོས། དེ་ལ་བསླུ་མེད་དཀོན་མཆོག་གསུམ་མ་གཏོགས་འཇིག་རྟེན་པའི་ལྷ་མཐུ་པོ་ཆེ་རྣམས་ཀྱིས་ཀྱང་མི་་་་་་འོང། འོ་ན་དཀོན་མཆོག་གསུམ་ལ་ཡོན་ཏན་ཅི་འདྲ་ཡོད་ཅེ་ན།སངས་རྒྱས་ནི་སྐྱོན་ཀུན་ཟད་ཡོན་ཏན་ཀུན་ལྡན་ཡིན་པས་ཡོན་ཏན་འདི་མེད་བྱ་བ་མེད། སྐུ་གསུང་ཐུགས་འཕྲིན་ལས་ཀྱི་ཡོན་ཏན་མཐའ་ཡས། སྐུའི་ཡོན་ཏན་མཚན་བཟང་པོ་སུམ་ཅུ་དཔེ་བྱད་བཟང་པོ་བརྒྱད་ཅུས་བརྒྱན་པ་སྐུ་མཐོང་བ་ཙམ་གྱིས་དད་པའི་སྤུ་ལོང་གཡོ་ཞིང་བྱང་ཆུབ་མཆོག་གི་ས་བོན་རྒྱུད་ལ་བསྐྲུན་ནུས། གསུང་གི་ཡོན་ཏན་གསུང་དབྱངས་ཡན་ལག་དྲུག་ཅུའི་གདངས་པི་ཝང་གླིང་བུ་ལས་བརྒྱ་སྟོང་འགྱུར་གྱིས་ཆེས་ཤིན་ཏུ་སྙན་ཞིང་རིགས་དྲུག་སེམས་ཅན་རང་རང་གི་སྐད་དུ་ཆོས་སྟོན་ནུས། ཐུགས་ཀྱིས་མཁྱེན་པའི་ཡོན་ཏན་ནི་འཁོར་འདས་ཀྱི་ཆོས་ཐམས་ཅད་ལག་མཐིལ་དུ་སྒྱུ་རུ་ར་རློན་པ་བཞག་ནས་བལྟས་པ་ལྟར་ས་ལེར་གཟིགས། བརྩེ་བའི་ཡོན་ཏན་ནི་གཡས་ནས་ཙན་དན་གྱི་ལྡེ་གུས་བྱུག་པ་དང་། གཡོན་ནས་སྟ་གྲིས་གཤག་པ་355

གཉིས་ལ་ཡང་ཉེ་རིང་ཕྱོགས་རིས་མེད་པར་བརྩེ། འཕྲིན་ལས་ཀྱི་ཡོན་ཏན་ནི་གདུལ་བྱ་འདུལ་བའི་དུས་ལ་བབས་པའི་ཚེ་སྐུ་་་་་་་་་གསུང་ཐུགས་ཀྱི་སྒོ་ནས་འོད་ཟེར་རེ་རེ་ཙམ་སྤྲོས་པས་ཀྱང་་་་་་་་་སེམས་ཅན་དཔག་མེད་སྨིན་གྲོལ་གྱི་ལམ་ལ་འགོད་ནུས། སྔོན་སྟོན་པ་ཤཱཀྱ་ཐུབ་པ་སངས་རྒྱས་ནས། སྐུའི་སྒོ་ནས་འོད་ཟེར་སྤྲོ་ཐེངས་རེ་རེ་ལ་སེམས་ཅན་བྱེ་བ་ཐེར་འབུམ་གྲངས་ཀྱིས་མི་ཆོད་པ་སྨིན་གྲོལ་གྱི་ལམ་ལ་བཀོད་ནས། ངན་སོང་གསུམ་དང་ངན་འགྲོའི་གནས་རྣམས་ལན་དུ་མའི་བར་དུ་སྟོངས་པར་མཛད།སྔོན་ལྷའི་བུ་ཞིག་ཤི་ནས་རྒྱལ་པོའི་ཁབ་ཀྱི་ཤ་ཟ་མོ་ཕག་མགོ་་་་་་་ཅན་གྱི་མངལ་དུ་སྐྱེ་བ་ཤེས་ནས་སངས་རྒྱས་ལ་སྐྱབས་སུ་སོང་་་་་བས། དེ་རུ་མ་སྐྱེས་པར་སླར་སུམ་ཅུ་རྩ་གསུམ་གྱི་ལྷ་གནས་སུ་སྐྱེས། མི་རྐང་པ་ཞ་བོ་གཅིག་རྐུན་པོ་འགས་བསད་ནས་གནོད་སྦྱིན་ཞིག་ཡོད་པ་མཆོད་སྙམ་པས། མི་རྐང་པ་ཞ་བོ་དེ་འཇིགས་ནས་སངས་རྒྱས་ལ་སྐྱབས་སུ་སོང་བས། སངས་རྒྱས་གནོད་སྦྱིན་དེ་འདྲ་ཞིག་ཏུ་སྤྲུལ་ནས་འོངས་ནས་མི་འདི་ད་རེས་ང་ལ་གསོན་པོར་ཕུལ་དང་དགོས་པ་ཆེ་བྱས་པས། རྐུན་པོ་རྣམས་ཀྱིས་དེ་གནོད་སྦྱིན་ཡིན་སྙམ་ནས་ཕུལ་བའི་ཚེ་ཐར་པར་གྱུར། སྔོན་རྒྱལ་པོ་གསལ་རྒྱལ་ལ་བུ་མོ་མདོག་མི་སྡུག་པ་ཞིག་ཡོད་པས་སངས་་་་་རྒྱས་ལ་དད་པས་སྐྱབས་སུ་སོང་བས་གཟུགས་བྱད་མཛེས་པར་་་་356

གྱུར་པ་སོགས་གཏམ་རྒྱུད་དེ་འདྲ་མཐའ་ཡས། སངས་རྒྱས་བཅོམ་ལྡན་འདས་ཀྱི་ཡོན་ཏན་དེ་དག་དང་། གཞན་ཡང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྒྱ་བོད་ཀྱི་མཁས་གྲུབ་དཔག་མེད་ཚེ་གཅིག་དང་ལུས་གཅིག་ལ་སངས་རྒྱས་ནས་་་་འགྲོ་དོན་མཐའ་ཡས་མཛད་པ་ཐམས་ཅད་ཆོས་ལ་བསྟེན་ནས་་་་བྱུང་བ་ཡིན་ལ། མི་ལ་རས་པས་མཐུ་བཏང་ནས་མི་མགོ་སོ་ལྔ་སེར་བ་ལན་མང་ཕབ་ནས། སྲོག་ཆགས་བགྲང་གིས་མི་ལང་བ་བསད་ཀྱང་ཕྱིས་ཆོས་ལ་བསྟེན་ནས་སྡིག་པ་ཀུན་དག་ནས་ཚེ་་་་་་གཅིག་ལ་སངས་རྒྱས། ཡུལ་རེ་སྐོང་ཞེས་བྱ་བའི་མ་གསོད་བྱི་ལི་འུར་པ་ཞེས་བྱ་བས་ཀྱང་རང་གི་དྲིན་ཅན་གྱི་མ་བསད་ཀྱང་།ཕྱིས་ཆོས་བཞིན་བྱས་པས་དག་སྟེ་གྲུབ་པ་ཐོབ་ནས་ནམ་མཁའ་ལ་འཕུར་བ་བྱུང་། པོ་ཏོ་བའི་ཞལ་ནས། དགེ་བཤེས་ཤཱཀྱ་ཡོན་ཏན་གྱི་ཆོས་ཉམས་སུ་བཞེས་པས། ད་ལྟ་ཡུང་བ་ཙམ་ན་ཁོང་བདེ་སྐྱིད་ཆེ། སྤྱན་སྔ་བས་ཀྱང་དེ་བཞིན་མཛད་པས། ད་ལྟ་ཀླུང་ཤོད་ཙམ་ན་བདེ་སྐྱིད་སྙན་གསུམ་ཁོང་ལ་ཡོད། ངས་ཀྱང་དང་པོར་ཆོས་སྒོར་མ་ཞུགས་ཙམ་ན་བྱང་གསེར་ཁར་ལན་གསུམ་་་་་་་ཕྱིན་པ་ལ་གསེར་ཞོ་གཅིག་ཡོད་པ་ཐུམ་མ་མྱོང་བ་ལ། ད་ལྟ་ཉི་མ་རེ་རེ་ལའང་གསེར་སྲང་མང་པོ་ཡོང་གིན་འདུག དེས་ན་འོ་སྐོལ་རྣམས་ཀྱིས་ཆོས་བཞིན་བྱས་ན་ཚེ་འདི་ཉིད་ལ་ཡང་བདེ་སྐྱིད་ལྷ་357

དང་མཉམ་པ་ཡོང་གསུངས། སྔོན་རྐུན་མ་གཉིས་ཀྱིས་མི་ཚང་གཅིག་གི་མཛོད་ཕུག་སྟེ་བཙལ་བས། ཆང་བཙགས་རན་པའི་རྫ་མ་་གཅིག་དང་འཕྲད་དེ། ཞབས་ནས་བཙགས་ན་ཚོར་གྱེས་དོགས་ཁ་ནས་བཅུས་ནས་འཐུངས་པས་བཟི་སྟེ། གཅིག་ན་རེ། ་ངས་གླུ་ལེན་ཟེར་བ་ལ་གཅིག་གིས་འདི་ཅི་ཟེར་བདག་པོས་ཚོར་ན་རང་ཅག་གཉིས་ཀ་བསད་ཡོང་བྱས་པས་མ་ཉན་ཏེ་གླུ་བླངས་པར་གདའ། ཆང་ཁ་ནས་བཙགས་པ་འདི་འདྲ་ན། །ཞབས་ནས་བཙགས་ན་ཅི་ལྟར་མཆི། །ཟེར་ཞིང་བྲོ་རྩེས་པས། བདག་པོས་ཚོར་བ་བྱུང་ཡང་མ་བརྡུངས་པར་ཆང་མཉམ་པོར་འཐུང་སྐད།དེ་བཞིན་དུ་འོ་སྐོལ་ཆོས་ཀྱི་སྒོར་ཞུགས་པ་རྣམས་ལ་ཡང་བདེ་་་་་སྐྱིད་ཁྱེམ་པ་ལས་ལྷག་ན་ཆོས་བཞིན་བྱས་ན་སྨོས་ཅི་དགོས། དེས་ན་ཚེ་འདིའི་བདེ་སྐྱིད་སྙན་གསུམ་ཡང་ཆོས་ལ་བསྟེན་ནས་་་་་་་་་་འབྱུང་བས། ཆོས་ཀྱི་ཡོན་ཏན་ནི་མཐའ་ཡས། ཆོས་དེ་འཛིན་སྐྱོང་སྤེལ་གསུམ་མཛད་པའི་འཕགས་པའི་དགེ་འདུན་གྱི་ཡོན་་་་་ཏན་ཡང་མཐའ་ཡས་ཏེ། སྔོན་འཕགས་པ་སྤྱན་རས་གཟིགས་དབང་ཕྱུག་གིས་སེམས་ཅན་དཔག་ཏུ་མེད་པ་དག་པའི་ཞིང་དུ་དྲངས་ནས། ད་ནི་འཁོར་བ་དོང་ནས་སྤྲུགས་ཡོད་དགོངས་ནས་རི་བོ་ཏ་ལའི་རྩེར་ཕྱིན་ནས་གཟིགས་པས། སེམས་ཅན་དེ་ཙམ་ཞིག་བསྒྲལ་རུང་འཁོར་བ་མ་སྟོངས་པར་གཟིགས་པས། སླར་358

ཡང་ཐུགས་བསྐྱེད་དང་གོ་ཆ་ཆེར་བསྐྱེད་ནས་ད་དུང་འཁོར་བ་མ་སྟོངས་ཀྱི་བར་དུ་སེམས་ཅན་འདྲེན་པ་ཡིན་པར་གསུངས།སྔོན་ཤཱ་རིའི་བུ་དང་མོའུ་འགལ་གྱི་བུ་གཉིས་དམྱལ་བར་རྒྱུ་ཞིང་སོང་ནས་མནར་མེད་དུ་སླེབས་ཚེ། མོའུ་འགལ་གྱི་བུ་ནམ་མཁའ་ལ་འཕུར་ནས་ཆར་ཤིང་རྟའི་སྲོག་ཤིང་ཙམ་གྱི་རྒྱུན་ཕབ་པས། ཆུ་དེས་དམྱལ་བའི་མེ་ཀུན་བསད། ཤཱ་རིའི་བུ་ཏིང་ངེ་འཛིན་མོས་པ་ཅན་ཞེས་བྱ་བ་ལ་སྙོམས་པར་ཞུགས་ནས་མནར་མེད་གནས་་་་་་་ཀུན་བསིལ་བར་བྱས་སྡུག་བསྔལ་རྒྱུན་བཅད། ཡང་མོའུ་འགལ་གྱི་མ་དམྱལ་བར་སྐྱེས་པ་ལེན་དུ་ཕྱོན་དུས་ཕེབས་ཞོར་ལ་རྫུ་་་་་་་་་འཕྲུལ་གྱེས་བཏགས་པའི་གནས་རྣམས་ཀྱི་ཚ་གྲང་གི་སྡུག་བསྔལ་མཐའ་དག་བསལ་་ནས་བདེ་བར་བྱས་པ་དམྱལ་བའི་ཟངས་ཆེན་པོ་དཔག་ཚད་མང་པོ་ཙམ་ཞིག་གི་ནང་དུ་འཆོད་པ་ཟངས་དང་བཅས་རྫུ་འཕྲུལ་གྱིས་བཏེགས་ནས། བར་དོའི་སྐབས་ཤིག་ཏུ་འཁྱེར་འོངས་ནས་མ་བཏོན་ཏེ། ཟངས་བཞག་ཡོད་པ་ཉག་ཕྲུག་འདས་ལོག་དམྱལ་བར་སོང་དུས་མཐོང་ནས་འདི་ཅི་ཡིན་ཞེས་་་་འཕགས་པ་སྤྱན་རས་གཟིགས་ལ་དྲིས་པས་འདི་ནི་སྔོན་མོའུ་་་་་་་འགལ་གྱེས་མ་འཆོད་པའི་ཟངས་བུའི་ཛུ་འཕྲུལ་གྱིས་དམྱལ་བ་་་་ནས་བཏེགས་འོངས་པ་འདིར་བཞག་པ་དེ་ཡིན་གསུངས། སྔོན་དབང་ཕྱུག་བརྒྱད་ཐོབ་པའི་རྒྱལ་པོ་འཇིགས་ཐུལ་གྱིས་འབངས་359

མི་རྒན་མོ་ཞིག་གི་བུ་གློ་བུར་ཤི་བས་ཕྱིར་རྫུ་འཕྲུལ་གྱིས་གཤིན་་་་རྗེའི་ཡུལ་དུ་དམག་དྲངས་ནས་འཁོར་རྣམས་ཀྱིས་གཤིན་རྗེ་ཆོས་རྒྱལ་གྱི་འཁོར་རྣམས་དང་འཐབ། འཇིགས་ཐུལ་གྱིས་ལྷ་ཚངས་པས་གནང་བའི་བདེ་ཆེན་ཞོ་འཐུང་གི་རུས་པ་ལས་གྲུབ་པའི་་་་་་མདུང་རྒྱབ་ན་མི་ཕོག་མི་སྲིད། ཕོག་ན་མི་སྒོལ་མི་སྲེད། བསྒྲལ་ན་མི་འདྲེན་མི་སྲིད་པ་ཞིག་ཡོད་པ་ཐོགས་ནས་གཤིན་རྗེའི་རྒྱལ་པོ་འཛིང་གྲབས་བྱས་པས། སྲིད་པ་གསུམ་པོ་ཡོམ་ཡོམ་འགུལ་བ་བྱུང་། དེའི་ཚེ་ལྷའི་དབང་པོ་བརྒྱ་བྱེན་གྱིས་ལྷའི་སྤྱན་གྱེས་གཟིགས་ནས་སྐད་ཅིག་དེ་ཉིད་ལ་རྫུ་འཕྲུལ་གྱིས་བྱོན། བར་ནས་གཟུ་བྱས་རྒྱལ་པོ་འཇིགས་ཐུལ་ལ་ལྷའི་བུ་ཞིག་སྤྲད། རྒྱལ་པོ་འཇིགས་ཐུལ་གྱིས་གཤིན་རྗེ་ཆོས་རྒྱལ་ལ་རྒོལ་བ་བྱས་པ་བཟོད་གསོལ་བྱས་སླར་མི་ཡུལ་དུ་ལོག་ནས་བྱུང་། ཡང་སྔོན་གཤིན་རྗེ་གཤེད་ཀྱི་རྣལ་འབྱོར་པ་རྒྱལ་བའི་བློ་གྲོས་ཞེས་བྱ་བའི་མས་ཐག་འཐག་གིན་ཡོད་པ་སྟེང་ནས་ས་ལ་འབབ་དབང་ཡང་མ་བྱུང་་་་་་བར་གློ་བུར་དུ་ཤི་བ་མཐོང་ནས། ཁོའི་བསམ་པ་ལ་ངེད་མ་བུ་གཉིས་ཁ་བརྡའ་ཞིག་བྱས་འཆི་རྒྱུ་མ་བྱུང་རུང་། ཐག་གི་སྟེང་ནས་ཀྱང་མར་འབབ་དབང་མ་བྱུང་བ་འདི་གཤིན་རྗེ་དབང་ཆེ་རུང་དཔེ་མི་སྲིད་པ་ཞིག་རེད་སྙམ། མའི་རོའི་རྩ་ནས་བསྐྱེད་རིམ་ལ་བསྡད་དེ། གཤིན་རྗེའི་ཡུལ་ལ་གཙང་རིས་ཀྱི་དཔལ་མགོན་360

བདུན་ཅུ་རྩ་ལྔ་སྣང་སྲིད་ལྷ་སྲིན་སྡེ་བརྒྱད། གཤིན་རྗེ་ཡ་མནྡ་གའི་དམག་རྣམས་བཏང་ནས་གཤིན་རྗེ་ཕོ་ཉ་དང་འཐབ་པའི་་་་བར་དེར་མ་ཁང་བ་ནག་པོ་ཞིག་གི་ནང་དུ་བཅུག་ཡོད་པ་བྲོས་ཏེ་མི་ཡུལ་དུ་ལོག་ནས་སླར་རོའི་ནང་དུ་ཞུགས་ནས་སྔར་ལྟར་་་་་སོས་པ་བྱུང་། ཡང་སྔོན་འཕགས་པ་གང་པོ་ཞེས་བྱ་བའི་ཕུ་བོ་ཕྱིའི་རྒྱ་མཚོ་ལ་ཙན་དན་འདོན་དུ་ཕྱིན་པས། ཙན་དན་བསྲུང་བའི་གནོད་སྦྱིན་རྣམས་ཀྱིས་ཚོར་ནས་རླུང་དྲག་པོ་བཏང་ནས་གྲུ་ཁ་སྦུབ་པར་བརྩམས་པ་ན། ཕུ་བོས་འཕགས་པ་གང་པོ་ལ་སྐྱབས་འགྲོ་བྱས་པས་འཕགས་པ་གང་པོས་མཁྱེན་ནས་ཛུ་འཕྲུལ་གྱིས་གྲུ་ཁར་བྱོན་ནས་སྐྱབས། སྔོན་ཉག་ཕྲུག་འདས་ལོག་བྱང་ཆུབ་སེམས་དཔས་དམྱལ་བར་ཕྱིན་དུས། གྲུབ་ཐོབ་ཐང་སྟོང་རྒྱལ་པོས་མདའ་གཞུ་ཞིག་ཐོགས་ཏེ་སེམས་ཅན་མང་པོ་འདྲེན་པ་མཐོང་། དེ་བཞིན་དུ་རྒྱ་བོད་ཀྱི་མཁས་གྲུབ་མང་པོས་དམྱལ་བའི་སེམས་ཅན་དཔག་ཏུ་མེད་པ་བདེ་ཆེན་ཐར་པའི་གནས་སུ་འདྲེན་པ་མཐོང་། རྗེ་མི་ལས་ཀྱང་སློབ་མ་བོན་པོ་ཞིག་ཡོད་པ་ཤི་ནས་ལས་དབང་གིས་ལྕི་བ་ཞིག་གི་འོག་ཏུ་སྲིན་འབུ་ཕྲ་ལ་རིང་བ་ཞིག་ཏུ་སྐྱེས་ཡོད་པ་གཟིགས་ནས་ལྕི་བའི་རྩར་ཕེབས། མི་ཀུན་གྱིས་མཐོང་སར་རྣམ་ཤེས་དག་པའི་ཞིང་དུ་དྲངས། དེ་འདྲ་བའི་་གཏམ་རྒྱུད་ཤིན་ཏུ་མང་། དེས་ན་དགེ་འདུན་གྱི་ཡོན་ཏན་བསམ་361

གྱིས་མི་ཁྱབ། དེ་ལྟར་དཀོན་མཆོག་གསུམ་གྱི་ཡོན་ཏན་དྲན་པར་བྱས། སྤྱིར་འཁོར་བ་ཁྱད་པར་ངན་སོང་གི་སྡུག་བསྔལ་ལས་སྐྱོབ་པའི་དཀོན་མཆོག་རིན་ཆེན་རྣམ་པ་གསུམ་ལ་སྙིང་ཐག་པས་་་་་་་སྐྱབས་སུ་འགྲོ་བ་གལ་ཆེ། བསླུ་མེད་དཀོན་མཆོག་གསུམ་ལ་སྐྱབས་སུ་སོང་ནས་བཟུང་མཆོད་བསྟོད་བཀུར་ནས་སྲོག་གི་ཕྱིར་ཡང་མི་གཏོང་དགོས་ཏེ། སྔོན་ཇོ་བོ་བོད་ན་བཞུགས་དུས་རྒྱ་གར་གྱི་མི་བྱུང་བ་ཀུན་ལ་ད་ལྟ་ཕ་གི་ན་གཏམ་ངོ་མཚར་ཅན་ཅི་འདྲ་འདུག་དྲིས་པས། ནང་བ་སངས་རྒྱས་པའི་དགེ་བསྙེན་གཅིག་མུ་སྟེགས་པས་བཟུང་ནས། ད་ཁྱོད་རང་གི་ལྟ་བ་ཐོངས་ལ་ངའི་ལྟ་བ་ལ་ཞུགས། ཁྱོད་རང་གི་ལྷ་ཐོངས་ལ་ངའི་ལྷ་ལ་འཇུས། དེ་ལྟར་མི་བྱེད་ན་ཁྱོད་གསོད་ཟེར་བ་ལ། དགེ་བསྙེན་ན་རེ། ཚིག་ཙམ་དུ་གཏོང་སྙིང་ནས་གཏོང་མི་ཕོད་བྱས་པས་བསད་ལགས་ཟེར་བ།ཇོ་བོའི་ཞལ་ནས། དགེ་བསྙེན་དེས་བྱ་བ་བྱས་པ་ཡིན་གསུངས།མིའི་རྒྱལ་པོ་ནང་བ་སངས་རྒྱས་པ་ཞིག གར་ལོག་ཏུ་ཕྱི་རོལ་མུ་སྟེགས་པས་བཙོན་དུ་བཟུང་ནས་གསོད་པས་བསྡིགས་ཏེ་ཁྱོད་ལྷ་དང་ལྟ་བ་གཏོང་ན་མི་གསོད་ཟེར། མི་གཏོང་བྱས་པས མི་གསོད་པར་མ་ཟད་ཁྱོད་རང་གི་རྒྱལ་སར་སླར་བཞག་ཐོང་ཟེར།མི་གཏོང་བྱས་པས། ད་དུང་དེའི་སྟེང་དུ་ཁྱོད་རང་གི་རྒྱལ་སྲིད་ཙམ་ཞིག་སྦྱིན་གྱིས་ཐོངས་ཟེར་བས་ཀྱང་། མ་བཏང་བས་བསད་362

སྐད། དེ་བཞིན་དུ་འོ་སྐོལ་གྱིས་ཀྱང་ལུས་སྲོག་ལོངས་སྤྱོད་གང་གི་ཕྱིར་ཡང་ལྷ་དཀོན་མཆོག་གསུམ་མི་སྤང་བ་དེ་ལྟ་བུ་རེ་བྱེད་་་་་་་་དགོས་གསུངས། དེ་ལྟར་དཀོན་མཆོག་གསུམ་ལ་སྐྱབས་སུ་སོང་བའི་ཕན་ཡོན་ནི། སྔོན་རྒྱ་མཚོར་ཞུགས་པའི་ཚོང་བ་མང་པོ་ཆུ་སྲིན་ཆེན་པོ་ཞིག་གི་ཁ་ནང་དུ་འཆོར་དུ་ཉེ་བ་ན། དཀོན་མཆོག་གསུམ་ལ་སྐྱབས་སུ་སོང་བས་ཆུ་སྲིན་གྱི་ཁ་ནས་ཐར། ཆུ་སྲིན་དེས་ཀྱང་དཀོན་མཆོག་གསུམ་གྱི་སྒྲ་དེ་ཐོས་པས་སྒྲིབ་པ་དག་སྟེ་ཚེའི་དུས་བྱས་ནས་རྒྱལ་པོའི་ཁབ་ཏུ་ཁྱེམ་བདག་གི་བུར་སྐྱེས།སྔོན་ཁྱུང་གཉིས་ཀྱིས་རི་རབ་ཀྱི་བང་རིམ་གྱི་སྦྲུལ་གཉིས་ལ་་་་་་་་་གཙེས་པས་སྦྲུལ་གཉིས་ཀྱིས་དཀོན་མཆོག་གསུམ་ལ་སྐྱབས་སུ་་་་་སོང་བས་གནོད་པ་མ་ནུས་པས་ཁྱེད་གཉིས་ཀྱི་ཅི་བྱས་དྲིས་པས་སྐྱབས་འགྲོ་བྱས་སྨྲས་པས་ཁྱུང་གཉིས་དང་སྦྲུལ་བཞིས་སྐྱབས་་་་་འགྲོ་བྱས་པས་རྒྱལ་ཆེན་བཞི་རུ་གྱུར་། སྔོན་རི་ཁྲོད་པ་སྐྱབས་འགྲོ་བྱེད་པ་ཞིག་ལ་རྒན་མོ་དད་ཅན་ཞིག་གིས་ཆོས་ཤིག་ཞུས་་་་་ནས་ཡོན་དུ་སྣམ་བུ་ཞིག་འབུལ་པ་རྐུན་བོ་ཞིག་གིས་གོ་ནས།མཚན་མོ་རི་ཁྲོད་པའི་སྒོར་འོང་པ་ནང་ནས་རི་ཁྲོད་པས་སྐྱབས་འགྲོ་བྱས་པའི་མཐུས་ནང་དུ་འཇུག་མ་ནུས། ཕྱི་ནས་བསྡིགས་ཏེ་ཁྱོད་ཀྱི་སྣམ་བུ་དེ་སྒོར་མི་སྟེར་ན་ང་ནང་དུ་འོངས་ནས། གསོད་སྙིང་ལ་དམར་འདོན་བྱས་བསད་ནས་ཁྱེར་འགྲོ་བྱས་འཇིགས་་་་་363

བསླང་བས། ནང་ནས་རི་ཁྲོད་པ་ཡང་འཇིགས་པ་ལྟར་མཛད་ནང་དུ་མ་འོང་དང་སྟེར་ཞེས་ཐག་པ་ཞིག་ཁྱེར་ཏེ། སྒོ་ཁུང་ནས་ལག་པ་ཚུར་ཐོངས་དང་སྟེར་བྱས་པས་བཏང་ཚེ་ལག་མགོ་ནས་ཐག་པས་བཟུང་སྟེ་ཚུར་འཐེན་ནས། ཀ་བ་ལ་བཏགས་ཏེ་དབྱུག་པ་ཞིག་ཁྱེར་ཏེ་སྒོ་ཕྱེ་ནས་སངས་རྒྱས་ལ་སྐྱབས་སུ་མཆིའོ། །ཞེས་གཅིག་བརྒྱབ། དེ་བཞིན་དུ་ཆོས་དང་། དགེ་འདུན་ལ་སྐྱབས་སུ་མཆིའོ་ཞེས་གསུམ་རྒྱབ་ནས། སྒོ་རྒྱབ་ཐག་པ་དཀྲོལ་ནས་བཏང་བས། རྐུན་མ་ཤི་ན་ཏུ་ན་ནས་ཆེར་འགྲོ་མ་ནུས་པར་ཚུར་འོངས།ཟམ་ཞིག་ཡོད་པའི་འོག་ནས་བསམ་བློ་བཏང་སྟེ། དཀོན་མཆོག་གསུམ་ལས་མེད་པ་བཟང་། དེ་བས་མང་ཞིག་ཡོད་ན་དེ་རིང་འཆི་ཚད་པ་འབྱུང་བར་གདའ། དཀོན་མཆོག་གསུམ་པོ་བཀའ་དྲིན་ཆེ་སྙམ་སྐྱབས་འགྲོ་བྱས་པའི་ནུབ་དེར་ལྷ་འདྲེ་མང་པོ་ཟམ་སྟེང་དེར་འགྲོ་མ་ནུས་པར་ཟམ་གྱི་སྣེ་དེར་འཚོགས་ཡོད་པ་འདྲེ་མཐོང་མཁན་ཞིག་གིས་མཐོང་ནས་འདིར་འཚོགས་ནས་བསྡད་པ་ཅི་ཡིན་དྲིས་པས། ཟམ་འོག་འདི་ན་མི་གཅིག་གིས་སྐྱབས་འགྲོ་བྱས་པས་འགྲོ་མ་ཕོད་པ་ཡིན་ཞེས་སྨྲས་སྐད། དེ་ལ་སོགས་སྐྱབས་སུ་སོང་བས་འཁོར་བ་དང་ངན་སོང་གི་སྡུག་བསྔལ་ལས་སྐྱབས་ནས། མཐོ་རིས་ཐར་པ་དང་ཐམས་ཅད་མཁྱེན་པའི་གོ་འཕང་ ་ཐོབ་ཚུལ་གྱི་གཏམ་རྒྱུད་མཐའ་ཡས་ཀྱང་སྔོན་གྱི་སྐྱེས་བུ་དམ་པ་364

རྣམས་ཀྱིས་མདོར་བསྡུ་ན་ནང་བ་སངས་རྒྱས་པར་ཚུད་པ་དང་།སྡོམ་པ་ཐམས་ཅད་ཀྱི་བརྟེན་དུ་འགྱུར་བ་དང་། མི་དང་མི་མ་ཡིན་གྱེས་གནོད་པས་མི་ཚུགས་པ་དང་། སྔར་བྱས་ཀྱི་སྡིག་སྒྲིབ་སྲབ་ཅིང་འཛད་པ་དང་། ཚོགས་རྒྱ་ཆེན་པོ་རྫོགས་པ་དང་། ཤི་ན་ངན་སོང་དུ་མི་ལྟུང་བ་དང་། ལམ་ཁྱད་པར་འཕགས་པ་རྒྱུད་ལ་སྐྱེ་བ་དང་། མྱུར་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་གསུངས་སོ། །སྐྱབས་འགྲོའི་བསླབ་བྱ་ནི། སངས་རྒྱས་ལ་སྐྱབས་སུ་སོང་བས་འཇིག་རྟེན་པའི་ལྷ་ལ་ཕྱག་མི་འཚལ་ཞིང་།སངས་རྒྱས་ཀྱི་རྟེན་ཚ་ཚ་ཡན་ཆད་སྤྱི་བོར་བླངས་ནས་གུས་པར་བྱ། ཆོས་ལ་སྐྱབས་སུ་སོང་བས། སེམས་ཅན་ལ་འཚེ་བ་མི་བྱེད་ཅིང་ཆོས་ཀྱི་ཡི་གེ་འབྲུ་གཅིག་ཀྱང་འོ་བརྒྱལ་སར་མི་འཇོག དགེ་འདུན་ལ་སྐྱབས་སུ་སོང་བས་གྲོགས་མུ་སྟེགས་པ་དང་མི་་་་་་་་་་་་་འགྲོགས་ཤིང་། དགེ་འདུན་གྱེ་རྟགས་སྤུ་ཙམ་འཛིན་པ་ལའང་གུས་པར་བྱའོ། །དེ་ལྟར་སླུ་མེད་དཀོན་མཆོག་གསུམ་གྱི་སྐྱབས་འོག་ནས་་་་་་་་བསྡད་དེ། སྐྱབས་སུ་འགྲོ་བཞིན་དུ་ངན་སོང་གསུམ་གྱི་རྒྱུ་མི་དགེ་བ་སྤངས་མཐོ་རིས་ཀྱི་རྒྱུ་དགེ་བ་སྒྲུབ་དགོས། དེ་ལ་སྡིག་པ་བྱས་པའི་ཉེས་དམིགས་ནི། སྔོན་རྒྱལ་པོ་ཆོས་འཕགས་ཀྱིས་མི་ཞིག་ལ་ཁྲེམས་བཅད་ནས་གསོད་དུ་བཅུག་པས། ཆུ་སྲིན་ཞིག་ཏུ་སྐྱེས་365

ནས་ལུས་ལ་སྲིན་འབུ་མང་པོ་གནས་ནས་ཟོས་པའི་སྡུག་བསྔལ་བྱུང་། ལྷ་ལྕམ་པདྨ་གསལ་གྱིས་སྐྱེ་བ་སྔོན་རོལ་ཞིག་ཏུ་ཁྱི་གཅིག་ལ་རྡོ་རྒྱབ་ནས་བསད་པ་ཕྱིས་སྐྱེ་བ་མང་པོ་ཁྱི་ཕག་སོགས་ལུས་་་་ངན་པ་དུ་མ་བླངས། སློབ་དཔོན་བཻ་རོ་ཙ་ན་ཚེ་སྔོན་མ་ཞིག་ཏུ་ཤིག་མང་བོ་བསད་པས་སྐུ་ཚེ་དེར་ཚ་རོང་རྒྱལ་པོས་ཤིག་དོང་དུ་—བསྐྱུར་ནས་སྡུག་བསྔལ་མྱང་། སྔོན་ཁ་ཆེའི་དགེ་སློང་ར་བ་ཏི་བྱ་བ་ཚེ་སྔོན་རྐུན་མོ་ཞིག་ཏུ་གྱུར་དུས་བེའུ་ཞིག་བརྐུས་པས་བདག་པོས་དེད་ནས་ནགས་གསེབ་ན་རང་སངས་རྒྱས་ཤིག་མཉམ་པར་བཞག་འདུག་པའི་མདུན་དུ་སྐྱུར་ནས་བྲོས་པས། དེས་རང་སངས་རྒྱས་ཁྲིད་ནས་ཞག་དྲུག་དོང་དུ་བཅུག་པའི་རྣམ་སྨིན་་་་་་་གྱིས་སྐུ་ཚེ་དེར་ནགས་གསེབ་ཅིག་ན་སྣམ་བུ་ཚོས་བསྒྱུར་དུས་་་་་་ཁྱེམ་བདག་ཅིག་གི་བེའུ་སྟོར་བ་བཙལ་དུ་ཡོངས་པས་ཚོས་ཕྲུ་ཁ་ཕྱེ་ནས་བལྟས་ཚེ་སྣམ་བུ་བེའུའི་ཤ་རུ་གྱུར་པ་མཐོང་ནས་རྒྱལ་་་་་པོས་བཙོན་དུ་ཟླ་བ་དྲུག་བཟུང་ནས་བཏང་། དགེ་སློང་མ་ཨུད་པ་ལས་ཚེ་སྔོན་མར་བྱེས་པ་ཞིག་གི་མགོ་ལ་ཁབ་བརྡབ་ནས་་་་་་་་བསད་པས། ཕྱིས་སངས་རྒྱས་ཀྱི་དུས་སུ་དགྲ་བཅོམ་མར་གྱུར་ཡང་རྣམ་སྨིན་གྱིས་མ་བཏང་བར་ལྕགས་ཀྱི་མདུང་ཞིག་གིས་སྤྱི་བོ་ནས་རྐང་མཐིལ་དུ་ཕྱུང་ནས་གྲོངས། སྔོན་སངས་རྒྱས་འོད་སྲུང་གི་བསྟན་པ་ལ་དགེ་སློང་སྡེ་སྣོད་འཛིན་པ་ཞིག་ང་རྒྱལ་གྱེས་366

ཁེངས་ནས་གཞན་དག་ལ་གནག་ཛི་ཡིན་བྱས་པས། སྐྱེ་བ་ལྔ་བརྒྱར་གནག་ཛི་བྱེད་པར་གྱུར། དགེ་སློང་སྤོང་བ་ལ་བརྩོན་པ་ཞིག་ཀློག་པའི་སར་ཕྱིན་པས། ཁོའི་སྤོང་བ་བྱར་མ་བཏུབས་པས་ཚིག་པ་ཟོས་ཏེ། སངས་རྒྱས་འོད་སྲུང་གི་དགེ་སློང་འདི་དག་ནི་མཚན་ཐོག་སྦལ་བ་བཞིན་སྐད་འབྱེན་ཏོ་སྨྲས་པས། སྐྱེ་བ་ལྔ་བརྒྱར་སྦལ་བར་སྐྱེས། ཡང་སྔོན་སངས་རྒྱས་གཙུག་ཏོར་ཅན་གྱི་དུས། རྒྱལ་པོ་མེ་ཏོག་བྲལ་གྱིས་གཙུག་ལག་ཁང་ཞིག་དགེ་འདུན་ལ་ཕུལ་བ། ཕྱིས་བུ་རབ་ཏུ་བྱུང་ནས་ཕྲག་དོག་གིས་གཞན་སྡོད་དུ་མ་བཅུག་པས། བསྐལ་པ་སུམ་ཅུ་རྩ་གཅིག་ཏུ་དམྱལ་བ་སོགས་ངན་སོང་དུ་སྐྱེས་པའི་མཐར་ཀླུ་པདྨའི་གདོང་ཞེས་བྱ་བར་གྱུར་ཏེ་ལུས་ལ་གང་རེག་མེར་འབར་ཏེ་སྡུག་བསྔལ་མྱང་། སངས་རྒྱས་འཁོར་བ་འཇིག་གི་དུས། ཆོས་སྨྲ་བ་འཁོར་མང་པོ་ཅན་ཞིག་གིས་རྙེད་བཀུར་ཐམས་ཅད་འཁོར་སློབ་མ་རྣམས་ལ་མ་བྱེན་པར་་་་་་་རང་གཅིག་པུས་ལོངས་སྤྱད་ཅིང་དགེ་སློང་གཞན་རྣམས་ལ་མི་་་་སྙན་པ་སྨྲས་པས་ངན་སོང་དུ་སྐྱེས་ནས་སྡུག་བསྔལ་ཡུན་རིང་་་་་་མྱང་། ཕྱིས་ཤཱཀྱའི་རྒྱལ་པོ་འཇིག་རྟེན་དུ་བྱོན་དུས་ཀླུ་ལོང་པ་ཞིག་ཏུ་གྱུར་ཏེ་ཆུ་ཚན་ནང་དུ་འཚོད་ཅིང་འཁོར་སློབ་མ་རྣམས་ཀྱང་སྦལ་བ་དང་སྲིན་བུར་གྱུར་ནས་ལུས་ཟོས་ནས་སྡུག་བསྔལ་མྱང་། སྔོན་ཛུན་ཕམ་རབ་འཇིགས་གཉིས་ལ་གསེར་བུམ་པ་གང་367

ཡོད་པ་ཛུན་ཕམ་གྱིས་ཤིང་ཕྱེ་རུ་གྱུར་འདུག་ཅེས་རྫུན་ཞིག་སྨྲས་པས་སྐྱེ་བ་ལྔ་བརྒྱར་ཤིང་ཕྱེའི་ནང་གི་སྲིན་འབུར་སྐྱེས། དེའི་ལན་དུ་རབ་འཇིགས་ཀྱིས་རྫུན་ཕམ་གྱི་བུ་གཉིས་སྤྲེའུར་བསྒྱུར་ནས།བུ་སྤྲེའུར་གྱུར་འདུག་ཅེས་ཛུན་སྨྲས་པས་སྤྲེའུའི་སྐྱེ་བ་ལྔ་བརྒྱ་་་་་་བླངས། དྲང་སྲོང་བདེན་ཚིག་འགྲུབ་པ་ཞིག་གིས་ཀྱང་རྫུན་གཅིག་སྨྲས་པས་ལུས་ཀྱི་འོད་ཉམས་པ་བྱུང་། དགེ་སློང་མ་ཞིག་གིས་གྲོགས་མོ་རྣམས་ལ་ཁྱེ་མོ་ཚོ་སྨྲས་པས། སྐྱེ་བ་ལྔ་བརྒྱར་ཁྱི་མོར་སྐྱེས། རྒྱལ་པོ་ཞིག་ལ་རང་སངས་རྒྱས་ཀྱི་མཆོད་གནས་མང་པོ་ཡོད་པའི་ནང་ནས་སྐུ་གཟུགས་སྒུར་བོ་ཞིག་ཡོད་པ་མ་ཚང་བ་ལ། རྒྱལ་པོའི་བུ་མོས་རང་སངས་རྒྱས་དེའི་སྐུ་གཟུགས་ཀྱི་ལད་མོ་བྱས་ཏེ་འདི་ལྟ་བུ་དེ་མ་ཚང་འདུག་བྱས་པས། སྐྱེ་བ་མང་པོར་སྒུར་བོར་སྐྱེས། སྔོན་ཇོ་བོས་མི་ཏྲི་པིས་ནང་གི་རྫས་ཅུང་ཟད་བསྟེན་པ་དགེ་འདུན་པའི་ཁྲིམས་ལ་གནོད་དོགས་ནས་གནས་་་་་དབྱུང་བྱས་པས། མཚན་མོ་མནལ་ལམ་དུ་མེ་ཏྲོ་པི་བྱང་སེམས་ཡིན་པ་ལ་གནས་དབྱུང་བྱས་པས་རི་རབ་ལ་ལན་གསུམ་བསྐོར་ཐུབ་པའི་སྦྲུལ་དུ་སྐྱེ་ཟེར་བ་རྨིས། དེ་ལ་ཅི་ཕན་དྲིས་པས། ཉིན་རེ་ལ་ས་ཆ་བདུན་རེ་བཏབ་ན་ཕན། ཁྱད་པར་བོད་དུ་ཕྱིན་ན་ཕན་ཟེར་བ་རྨིས་པ་སོགས་ཀྱིས་རྐྱེན་བྱས་བོད་དུ་ཕེབས་པ་བྱུང་།སྔོན་བྲམ་ཟེ་ཞིག་གིས་སངས་རྒྱས་འོད་སྲུང་གིས་ཆོས་སྟོན་པ་་་་་་368

མཐོང་ནས། དགེ་སྦྱོང་འདི་ནི་སེངྒེ་བཞིན་འཇིགས་པ་དང་བག་ཚ་བ་མེད་པར་ཆོས་སྟོན་ལ། ཉན་ཐོས་འདི་དག་ནི་རི་དྭགས་ཕྲ་མོ་བཞིན་ཆོས་ཉན་ནོ་ཞེས་སྨྲས་པས། ཚེ་རབས་ལྔ་བརྒྱར་སེངྒེ་རུ་གྱུར། སྔོན་རྣ་བ་བྱེ་བ་རིས་རྒྱ་མཚོར་རིན་ཆེན་ལེན་དུ་འགྲོ་ཚེ།མས་བུ་དང་གསོན་པོར་ཁོ་མོ་དང་ནམ་འཕྲད་སྙམ་ནས་ངུས་་་་་་པས། འདིས་འགྲོ་ཁར་བཀྲ་མི་ཤིས་པ་སྨྲའོ་སྙམ་ཁྲོས་ནས། མ་ལ་ཁྱོད་ངན་སོང་ལ་ཅིའི་ཕྱིར་མི་གཟིགས། ཞེས་ཚིག་རྩུབ་པོ་སྨྲས་པས། ཕྱིའི་རྒྱ་མཚོར་ཞུགས་ནས་རིན་པོ་ཆེ་བླངས་ནས་རྒྱ་མཚོའི་འགྲམ་དུ་ཡོངས་ནས་ཚོང་པ་ཀུན་གྱིས་སྟོར་ཏེ་འཁྱམས་ནས་་་་་་་ངན་སོང་གི་གནས་མང་པོ་མཐོང་བ་བྱུང་། སྔོན་རྫོགས་བྱེད་ཀྱིས་ཆོས་ལོག་བསྟན་པས་ཤི་ནས་དམྱལ་བར་ལུས་ཆེན་པོར་གྱུར་་་་་་་པའི་ལྕེ་ལ་ལྕགས་ཀྱི་ཐོང་གཤོལ་ལྔ་བརྒྱ་བཙུགས་ནས་ཞིང་རྨོས་པའི་སྡུག་བསྔལ་མྱང་བར་གྱུར། ཡང་སྔོན་བྲམ་ཟེ་རྩ་ནག་སྐྱ་ཞེས་བྱ་བ། གཤིན་རྗེ་གཤེད་ལ་བརྟན་པ་ཐོབ་པའི་རྣལ་འབྱོར་པ་ཞིག་གིས། རྒྱལ་པོ་ཟླ་བ་སྦས་པའི་བླ་མཆོད་བྱས་པས། རྒྱལ་པོ་དེ་ལ་དགྲ་བྱུང་ཚད་ཐམས་ཅད་ལ་ཁོས་དྲག་པོ་མངོན་སྤྱོད་བྱས་ནས་བསད་པས། སྐྱེ་བ་ཕྱི་མར་དམྱལ་བར་སྐྱེས་ནས། ལོ་གྲངས་དཔག་ཏུ་མེད་པར་སྡུག་བསྔལ་མྱངས་པར་གྱུར། ཡང་པཎྜི་ཏ་ངག་གི་དབང་ཕྱུག་གྲགས་པ་ལ་རྩ་ལྟུང་བྱུང་བས། དེའི་གབ་པ་་ 369

འཚོལ་བའི་ཕྱིར་ཆོས་ལོག་བརྩམས་པས། ཚེ་དེར་མགུལ་འགགས་ནད་ཀྱིས་ཐེབས། ཇོ་བོ་ཁ་སར་པ་ཎིར་གསོལ་བ་བཏབ་པས། ཇོ་བོས་ཁྱོད་ཀྱིས་ཆོས་ལོག་བརྩམས་པས་ནད་མི་སོས་པར་མ་ཟད། ཕྱི་མར་ངན་སོང་དུ་འགྲོ་ཞེས་གསུངས་སྐད། སྔོན་མི་གཅིག་གིས་དགེ་འདུན་ལ་བུད་མེད་ཡིན་ཞེས་ངན་སྨྲས་བྱས་་་་་་་པའི་ཚེ་དེར་ཕོ་མཚན་གནས་འགྱུར་ནས་མོ་མཚན་དུ་སོང་ཤི་་་་་་ནས་སྐྱེ་བ་བརྒྱར་བུད་མེད་ཀྱི་ལུས་བླངས་ནས་སྡུག་བསྔལ་མང་པོ་མྱང་། སྔོན་བྲམ་ཟེ་ཞིག་གི་ཆུང་མ་ལ་བུ་ཞིག་བཙས་པ་ཆེར་སོང་ནས་སློང་མོ་བྱས་པས་ལ་ཕུག་སྤར་བ་གང་རྙེད་པ་མ་ལ་་་་་་་བཅོལ་ནས་སླར་སློང་དུ་སོང་བའི་བར་ལ་མས་རང་སངས་རྒྱས་ཤིག་བསོད་སྙོམས་ལ་བྱོན་པར་ཕུལ་བས། ཁོ་ཕྱིར་འོངས་ནས་ལ་ཕུག་བྱས་པས། མ་ན་རེ་རང་སངས་རྒྱས་ཤིག་ལ་ཕུལ་སོང་བྱས་པས། ཁོ་ཁྲོས་ནས་དེ་ཟོས་པ་དེ་རྐང་ལག་རེངས་ཤིང་སྦོས་ནས་ཤི་བར་མ་གྱུར་རམ་ཞེས་ཚིག་ངན་སྨྲས་པས། ལོ་བརྒྱ་སྟོང་མང་པོ་དམྱལ་བར་སྐྱེས། ཕྱིས་རྒྱལ་པོ་གསལ་རྒྱལ་དུ་གྱུར་དུས་ཀྱང་ལ་ཕུག་ཟོས་ཆུ་འཐུངས་པས་མ་ཞུ་བའི་ནད་ཀྱིས་ཐེབས་ནས་རྐང་ལག་རེངས་ཤིང་སྦོས་ནས་ཤི་བ་བྱུང་། དགེ་བ་བྱས་པའི་ཕན་ཡོན་ནི། རྒྱལ་པོ་གསལ་རྒྱལ་གྱི་སྐུ་ཚེ་སྔོན་མ་ཞིག་ཏུ་དབུལ་བོར་གྱུར་པའི་ཚེ། རང་སངས་རྒྱས་ཤིག་ལ་ཟན་དྲོན་ལན་ཚྭ་མེད་པ་370 ་

ཞིག་དད་པས་ཕུལ་བས། སུམ་ཅུ་རྩ་གསུམ་གྱེ་བདག་པོར་ལན་་དྲུག་དང་མཉན་ཡོད་ཀྱི་རྒྱལ་པོ་ལན་དྲུག་བྱས་པའི་མཐར་རྒྱལ་པོ་གསལ་རྒྱལ་དུ་གྱུར། སྔོན་བྱེས་པ་ཞིག་གིས་སངས་རྒྱས་ལ་ས་སྤར་བ་གང་ཕུལ་བས། འཛམ་གླིང་ཕྱེད་ལ་དབང་བསྒྱུར་བའི་ཆོས་རྒྱལ་མྱ་ངན་མེད་ཅེས་བྱ་བར་གྱུར། སྔོན་སངས་རྒྱས་་གསེར་ཐུབ་ལ་དབུལ་པོ་ཞིག་གིས་གཞན་འབུལ་རྒྱུ་མེད་པས་རྩྭ་བཏུས་ནས་བཙོང་བའི་རིན་གསེར་གྱི་དོང་ཙེ་གཉིས་ཕུལ་བས། སྐྱེ་བ་ཐམས་ཅད་དུ་ལག་མཐིལ་གཉིས་ནས་གསེར་གྱི་དོང་ཙེ་ཟད་པ་མེད་པ་བྱུང་། སྔོན་དེད་དཔོན་ཐམས་ཅད་སྐྱོབ་དང་ལེགས་གྲུབ་ཅེས་བྱ་བ་རེ་རེ་ལ་ཚོང་པའི་འཁོར་བཞི་ཁྲི་བཞི་ཁྲི་ཡོད་པས།དེད་དཔོན་ལེགས་གྲུབ་ཀྱིས་འཁོར་བ་སྙིང་པོ་མེད་པར་མཐོང་་་་ནས། འཁོར་ཚོང་པ་རྣམས་སྐྱུར་ནས། དྲང་སྲོང་རྣམས་ཀྱི་དྲུང་དུ་རབ་ཏུ་བྱུང་ནས་བརྩོན་འགྲུས་བརྩམས་པས་རང་སངས་རྒྱས་མངོན་དུ་བྱས། ཕྱིས་དེད་དཔོན་ཐམས་ཅད་སྐྱོབ་འཁོར་བཅས་འོངས་ནས་ཚོང་པ་རྣམས་སྤངས་ནས་ཅིའི་་ཕྱིར་རབ་ཏུ་བྱུང་་་་་་་སྨྲས་པས། ལེགས་གྲུབ་ཀྱིས་ཆོ་འཕྲུལ་བསྟན་པས་ཀུན་དད་པར་གྱུར་ནས་ཐམས་ཅད་ཀྱིས་ཟང་ཟིང་གི་ནོར་ཕུལ་བས། — ཕྱིས་སངས་རྒྱས་ཀྱི་དུས་སུ་ལྷ་བརྒྱད་ཁྲེར་གྱུར། སངས་རྒྱས་ཀྱིས་ཆོས་་གསུངས་པས་མཐོང་ལམ་སྐྱེས། སྔོན་རྒྱལ་པོ་ཀྲྀ་ཁྲུས་སངས་རྒྱས་371

འོད་སྲུང་མྱ་ངན་ལས་འདས་པའི་སྐུ་གདུང་ལ་མཆོད་པ་ཕུལ།རིན་ཆེན་སྣ་བཞིའི་མཆོད་རྟེན་ཁོར་ཡུག་ཏུ་དཔག་ཚད་གཅིགའཕང་དུ་དཔག་ཚད་ཕྱེད་པ་ཞིག་བརྩིགས་སོ། །དེ་ལ་རྒྱལ་པོ་ཀྲྀ་ཀྲྀའི་བུ་འབྲིང་བས་གདུགས་འབྲིང་ཞིག་བཏེགས་པའི་བསོད་་་་་་ནམས་ཀྱིས། སྟོབས་ཀྱིས་འཁོར་ལོས་བསྒྱུར་བའི་རྒྱལ་སྲིད་ཉིས་སྟོང་ལྔ་བརྒྱ་བྱས་པའི་མཐར་སངས་རྒྱས་ཤཱཀྱ་ཐུབ་པའི་གཅུང་་་་དགའ་བོར་གྱུར། སྔོན་རི་བྲག་ཅིག་ན་ཁྱིམ་བདག་ཕྱུག་ཅིང་ནོར་མང་བ་ཞིག་གནས་ཏེ། དེ་ལ་སྐྱེད་ཚལ་ཞིག་ཡོད་པ་ལ་རང་སངས་རྒྱས་ཤིག་བྱོན་པ་ལ་དད་པས་བསོད་སྙོམས་སྦྱར་བས་་་་་་་ནམ་ཞིག་མྱ་ངན་ལས་འདས་པའི་རུས་པ་རྣམས་ཁྱིམ་བདག་་་་་་་དེས་བུམ་པར་བཅུག་སྟེ་མཆོད་རྟེན་བྱས་གདུགས་རྒྱལ་མཚན་བ་དན་བཙུགས་ནས་གུར་ཀུམ་བྱུགས། དྲིའི་ལག་རིས་སུམ་ཅུ་བྱས་པས། གཅུང་དགའ་བར་གྱུར་དུས། མཚན་བཟང་སུམ་ཅུས་བརྒྱན་པ་བྱུང་། སྔོན་རྒྱལ་པོ་གཉེན་ལྡན་གྱི་ནུ་བོ། སངས་རྒྱས་རྣམ་གཟིགས་འཁོར་བཅས་ཀྱིས་ཞབས་ཕྱི་བྱས་ཏེ་ཁྲུས་ཁང་དུ་་་་གཤེགས་ནས་སངས་རྒྱས་ལ་ཁྲུས་བྱས་པས། སངས་རྒྱས་རྣམ་གཟིགས་ཀྱི་སྐུ་གསེར་གྱི་མདོག་ལྟ་བུ་དེ་མཐོང་ནས། དགེ་བ་འདི་ཡི་མཐུས་བདག་ཀྱང་མ་འོངས་པ་ན་སངས་རྒྱས་འདིའི་སྐུ་་་་་་་་་་མདོག་བཞིན་ལུས་གསེར་གྱི་མདོག་ལྟ་བུར་གྱུར་ཅིག་བྱས་པས་་་་372

ཕྱིས་གཅུང་དགའ་བོར་གྱུར་དུས་སྐུ་ལུས་གསེར་གྱི་ཁ་དོག་ལྟ་བུ་བྱུང་། སྔོན་སངས་རྒྱས་བསོད་ནམས་སྐྱབས་འཇིག་རྟེན་དུ་བྱོན་དུས་བུད་མེད་རྙ་ཀ་ཞེས་བྱ་བ་དབུལ་ཕོངས་ཅན་ཁྱོ་ཤུག་གཉིས་ཡོད་པ་ལ། གོས་རས་ཡུག་གཅིག་ལས་མེད་ཀྱང་། བུད་མེད་རྙ་གའི་ལུས་ལས་ཕུད་ནས། དགེ་སློང་ཞིག་བརྒྱུད་ནས་སངས་རྒྱས་བསོད་ནམས་སྐྱབས་ལ་ཕུལ་བའི་བསོད་ནམས་ཀྱིས་ཚེ་དེར་ཡང་སྔ་དྲོ་ཕུལ་བའི་ཕྱི་དྲོ་བསོད་ནམས་སྐྱེས་ཏེ་ཡུལ་དེའི་རྒྱལ་པོ་དང་བཙུན་མོ་ངོ་མཚར་ནས་ལུས་ལ་གྱོན་པའི་གོས་རྒྱན་རྣམས་ཕུད་དེ། བཟའ་མི་གཉིས་ལ་བསྐྱལ་ལོ། །དེའི་ཚེ་བསམ་པ་རྣམ་པར་དག་པས་རས་སྦྱིན་པའི་བསོད་ནམས་ཀྱི་དབང་གིས། བསྐལ་པ་དགུ་བཅུ་རྩ་གཅིག་གི་བར་དུ་གང་དུ་སྐྱེས་ཀྱང་རས་གོས་དང་་་་་བཅས་ཏེ་མའི་མངལ་ནས་སྐྱེས་ཏེ་བྲེལ་ཕོངས་མེད་ཅིང་ཡིད་་་་་་་བཞིན་འབྱོར། ཕྱིས་སངས་རྒྱས་ཀྱི་དུས་སུ་ཡང་མའི་མངལ་ནས་གོས་དཀར་པོ་དཀྲིས་ནས་བྱུང་། རབ་ཏུ་བྱུང་ནས་རིང་པོ་མ་ལོན་པར་དགྲ་བཅོམ་མ་དགེ་སློང་དཀར་མོ་ཞེས་བྱ་བར་གྱུར།སྔོན་བྲམ་ཟེ་བཟའ་མི་གཉིས་ཀྱིས་རང་སངས་རྒྱས་ཤིག་ལ་ཆོས་སྟོན་དྲངས་པའི་ཚེ་དེ་ཉིད་རང་ལ་ཞིང་ལ་གསེར་གྱི་སྙེ་མ་་་་་་་་་་་འཁྲུངས་པ་བྱུང་། སྔོན་འཕྲེང་ལྡན་མས་སངས་རྒྱས་ལ་བསོད་སྙོམས་ལྷུང་བཟེད་གང་ཕུལ་ནས། དགེ་བའི་རྩ་བ་འདིས་བདག་373

བྲན་མོ་དང་དབུལ་མོར་མི་འགྱུར་བར་ཤོག་ཅེས་སྨོན་ལམ་་་་་་་་་་བཏབ་པས། ཚེ་དེ་ཉིད་ལ་རིང་བོར་མ་ལོན་པར་རྒྱལ་པོ་གསལ་རྒྱལ་གྱིས་བླངས་ནས་བཙུན་མོར་གྱུར། སྔོན་དེད་དཔོན་ཞིག་གིས་ཁྱིམ་བདག་ཁྱོ་ཤུག་གཉིས་ལ་རིན་པོ་ཆེའི་རྣ་ཆ་རྣ་བ་ལས་་་་བཀྲོལ་ནས། སངས་རྒྱས་འོད་སྲུང་གི་མཆོད་རྟེན་ལ་ཞིག་གསོ་བྱེད་དུ་བཅུག་ནས་གྲུབ་ཚེ་མཆོད་བཀུར་རྒྱ་ཆེན་པོ་བྱས་ཏེ། དགེ་བ་འདིས་བདག་ཕྱུག་པོའི་རིགས་སུ་སྐྱེས། ཆོས་འདི་ལྟ་བུ་ཐོབ།སྟོན་པ་འདི་ལྟ་བུ་མཉེས་པར་བྱེད་པར་གྱུར་ཅིག་ཅེས་སྨོན་ལམ་བཏབ་པས། ཕྱིས་སངས་རྒྱས་ཀྱི་དུས་སུ་ཁྱིམ་བདག་སྟོབས་སྡེ་ཞེས་བྱ་བ་རྣམ་ཐོས་ཀྱི་བུའི་ནོར་ལ་འགྲན་པ་ཞིག་གི་རིགས་སུ་་་་སྐྱེས། མའི་མངལ་ནས་བཙས་དུས་རིན་པོ་ཆེ་བྱེ་བ་རི་བའི་རྣ་ཆ་རྣ་བ་ལ་བཏགས་ཤིང་རྒྱུ་སྐར་གྲོ་བཞིན་ལ་བཙས་པས། གྲོ་ཞུན་སྐྱེས་རྣ་བ་བྱེ་བ་རི་ཞེས་མིང་བཏགས་སོ། །རབ་ཏུ་བྱུང་ནས་དགྲ་བཅོམ་པའི་གོ་འཕང་ཐོབ་པ་བྱུང་། སྔོན་སངས་རྒྱས་ཀྱི་སྐུ་ཚེ་དེའི་སྔོན་རོལ་ཞིག་ཏུ་ལོ་བདུན་གྱི་བར་སེམས་ཅན་ཐམས་ཅད་ལ་བྱམས་པ་བསྒོམས་པས། བསྐལ་པ་བདུན་དུ་འཇིག་རྟེན་འདིར་མ་འོང་སྟེ། འཇིག་རྟེན་འཇིག་པའི་ཚེ་འོད་གསལ་དུ་སྐྱེས།བལྟས་པའི་ཚེ་ཚངས་ཆེན་དུ་སྐྱེས། དེ་ནས་སྟོང་ཕྲག་དྲུག་ཅུ་རྩ་དྲུག་གི་བར་དུ་བརྒྱ་བྱེན་དུ་སྐྱེས། དེ་ནས་བརྒྱ་ཕྲག་གྲངས་མེད་374

པའི་བར་དུ་འཁོར་ལོས་བསྒྱུར་རྒྱལ་དུ་གྱུར། སྔོན་བཙུན་མོ་དཔལ་གྱི་བློ་གྲོས་ཀྱིས་སངས་རྒྱས་ཀྱི་ཡོན་ཏན་རྗེས་སུ་དྲན་ཏེ་་་་་མཆོད་རྟེན་ལ་ཕྱག་བྱས་མར་མེ་ཕུལ་བས་སུམ་ཅུ་རྩ་གསུམ་གྱི་ལྷ་གནས་སུ་དཔག་ཚད་ཁོར་ཡུག་འོད་ཀྱིས་འགེངས་པའི་ལྟ་ན་་་་་་་སྡུག་པའི་ལྷ་མོ་ཞིག་ཏུ་སྐྱེས་པར་གྱུར། སྔོན་སངས་རྒྱས་འོད་སྲུང་གི་དུས་ཀླུ་ཕྲུག་ཅིག་ནམ་མཁའ་ལྡིང་གིས་ཁུར་ནས་རི་རབ་ཀྱི་་་་་བང་རིམ་དུ་དྲངས་པ་དང་། དགེ་སློང་བསམ་གཏན་པ་མ་ཐོང་ནས་སེམས་དད་པར་གྱུར་ཏེ། དགེ་སློང་འདི་དག་ནི་སྡུག་བསྔལ་གྱི་རྣམ་པ་འདི་དག་ལས་གྲོལ་བ་ཡིན་ནོ་སྙམ་དུ་སེམས་ཤིང་ཚེའི་དུས་བྱས་པས་བྲམ་ཟེ་ཞིག་གི་བུར་སྐྱེས་ཏེ་རབ་ཏུ་བྱུང་ནས་དགྲ་བཅོམ་པའི་གོ་འཕང་ཐོབ་པར་གྱུར། ཡང་མི་གཅིག་གིས་ལམ་འཕྲང་ཞིག་ན་འགྲོ་མི་ལ་གནོད་པའི་རྡོ་ཞིག་ཡོད་པ་ཕུད་ནས།འཕངས་པས་ཤི་ནས་གཤིན་རྗེས་ཡར་བཏང་སྟེ་ཡིག་དྲུག་བཏོན་པས་སངས་རྒྱས་ཀྱི་ཞིང་ཞིག་ཏུ་སྐྱེས་སྐད། སྔོན་ཕག་ཅིག་གིས་ལུས་ལ་འདམ་གྱིས་གོས་པ། མཆོད་རྟེན་ཞིག་ལ་དྲུད་པས་གས་ཁ་བསྲུབས་པར་སུམ་ཅུ་རྩ་གསུམ་གྱི་ལྷ་གནས་སུ་སྐྱེས། སྔོན་སངས་རྒྱས་ལ་རྩྭ་ཚོང་བཀྲ་ཤིས་ལྡན་གྱིས་རྩྭའི་གདན་ཕུལ་བས། དེ་མ་འོངས་པའི་དུས་ན་བཅོམ་ལྡན་འདས་རྣམ་པར་སྣང་བྱེད་ཅེས་བྱ་བར་འགྱུར་བར་ལུང་བསྟན། ཡང་སངས་རྒྱས་ལ་ཚོང་དཔོན་375

ནག་གོན་དང་བཟང་པོ་གཉིས་ཀྱིས་ཞོ་སྦྲང་རྩི་དང་བཅས་པ་་་་་་ཕུལ་བས་མ་འོངས་པ་ན། དེ་བཞིན་གཤེགས་པ་སྦྲང་རྩི་འབྱུང་བ་ཞེས་བྱ་བར་འགྱུར་བར་ལུང་བསྟན། སྔོན་འཕགས་པ་འོད་སྲུང་ལ་མཛེ་མོ་ཞིག་གིས་སློང་མོ་བྱས་ནས་འབྲས་ཆན་ལྷུང་བཟེད་་་་་་གང་ཕུལ་བའི་མཐུས་ཚེ་འཕོས་ནས་དགའ་ལྡན་ལྷའི་གནས་སུ་་་་སྐྱེས། དགེ་སྡིག་གཉིས་ཀ་བྱས་ན་འབྲས་བུ་བདེ་སྡུག་གཉིས་ཀ་འབྱུང་ཚུལ་ནི། སྔོན་བཤན་པ་ཞིག་གིས་ཉིན་པར་སྲོག་བཅད།མཚན་མོ་འཕགས་པ་ཀ་ཏྱ་ནས་གསུངས་ལྟར་སྲོག་གཅོད་སྤངས་པས། ཕྱིས་མཚན་མོ་གཞལ་མེད་ཁང་དུ་ལྷ་མོ་བཞི་དང་ལྷན་ཅིག་བརྩེ་ཞིང་། ཉིན་མོ་གཞལ་མེད་ཁང་དང་བུ་མོ་བཞི་མི་སྣང་བར་ཁྱེ་སྲེ་བོ་བཞི་བྱུང་སྟེ་ཁ་བུབ་དུ་བསྙལ་ཏེ་རྒྱབ་ཀྱི་ཤ་པགས་ཁམ་ཚད་ཁམ་ཚད་བཅད་ཅིང་ཉི་མ་ནུབ་ཀྱི་བར་དུ་ཟོས། ཉི་མ་ནུབ་ནས་ཡང་སྔར་གྱི་ལྷ་མོ་བཞི་དང་ལྷན་ཅིག་ཏུ་བརྩེ་བ་བྱུང་། སྔོན་བྲམ་ཟེ་བྱི་བོ་བྱེད་པ་གཅིག་གིས་ཉིན་པར་འཕགས་པ་ཀ་ཏྱ་ནས་གསུངས་ལྟར་བྱེ་བོ་མ་བྱས། མཚན་མོ་བྱས་པའི་རྣམ་སྨིན་གྱིས།ཕྱིས་ངན་སོང་དུ་སྐྱེས་ཚེ། ཉིན་པར་གཞལ་མེད་ཁང་དུ་ལྷ་མོ་ཞིག་དང་ལྷན་ཅིག་བརྩེ་བ་བྱུང་། མཚན་མོ་གཞལ་མེད་ཁང་དང་བུད་མེད་མི་སྣང་བར། སྲིན་གྱི་བུད་མེད་ཆེན་པོ་ཞིག་བྱུང་སྟེ་ལུས་ལ་འཁྲིད་ནས་ཉི་མ་མ་ཤར་གྱི་བར་དུ་ཟོས། ཉི་མ་ཤར་བ་376

དང་ཡང་སྔར་བཞིན་གྱུར། སྔོན་རི་དྭགས་གསོད་མཁན་ཞིག་གིས་ཉིན་པར་རི་དྭགས་བསད། མཚན་མོ་ཕྱག་མཆོད་སོགས་བྱས་པས། ཕྱིས་དམྱལ་བར་སྐྱེས་ཚེ་ཉིན་པར་བྱ་དང་གཅན་གཟན་མ་རུངས་པས་ལུས་ཟོས། མཚན་མོ་ལོན་པ་དང་ལྷ་མོ་མང་པོས་མཆོད་ཅིང་དགའ་མགུར་སྤྱོད་པ་བྱུང་། ནམ་ལངས་པ་དང་སྔར་ལྟར་གྱུར། སྔོན་རྒན་མོ་སྡིག་ཅན་མ་ཞིག་གིས་སྨྱུང་གནས་ལན་གསུམ་བསྲུང་བས་ཉིན་གཅིག་ལྟོགས་ནས་ཟས་ཟོས། ཉིན་གཅིག་སྐོམས་ནས་ཆང་འཐུང་། ཉིན་གཅིག་ལེགས་པར་བསྲུངས་པས། ཤི་ནས་ལེགས་པར་བསྲུང་བའི་མཐུས་སྡིག་སྒྲིབ་དག་ནས་རྒྱལ་པོ་ཞིག་གི་སྲས་སུ་གྱུར། ཟས་ཟོས་པས་མདོག་མི་སྡུག་པ་དང་། ཆང་འཐུང་བས་སྤྱོན་པ་བཞིན་ཤེས་པ་མཐོ་དམན་ཆེ་བ་ཞིག་ཏུ་གྱུར། སྔོན་བྲམ་ཟེ་གཅིག་གིས་བསྙེན་གནས་ཡན་ལག་བརྒྱད་པའི་སྡོམ་པ་བླངས་ནས་ལེགས་པར་བསྲུངས་ན་ལྷར་སྐྱེ་རྒྱུ་ཡིན་པ་ལ་དགུང་ཕྱི་དྲོའི་ཁ་ཟས་ཟོས་པས་ཀླུར་སྐྱེས། འོན་ཀྱང་ཀླུར་སྐྱེས་རུང་བསྙེན་གནས་བསྲུངས་པའི་མཐུས་ཟས་ནོར་ལོངས་སྤྱོད་ཕུན་སུམ་ཚོགས་པར་གྱུར།་སྔོན་སངས་རྒྱས་འཁོར་བ་འཇིག་མྱ་ངན་ལས་འདས་པའི་རྗེས་སུ། རྒྱལ་པོ་མཛེས་ལྡན་གྱིས་མཆོད་རྟེན་ཆེན་པོ་ཞིག་བྱེད་དུ་བཅུག་པར་གླ་མི་ཞིག་གིས་འདི་ལྟ་བུའི་མཆོད་རྟེན་ཆེན་པོ་བྱེད་དུ་གཞུག་པར་བརྩམས་པ་377

ནམ་ཙམ་ཟིན་པར་འགྱུར་མ་ཤེས་སོ། །ཞེས་ལན་གཉིས་སུ་འཕྱས་པ་ལ་ཕྱིས་ལེགས་པར་ཟིན་པ་ན་འགྱོད་ནས་གླ་རྔན་གྱིས་གསེར་གྱེ་དྲིལ་བུ་བྱེད་དུ་བཅུག་ནས་མཆོད་རྟེན་ལ་བཏགས་སོ། །ཕྱིས་སྙན་པ་བཟང་ལྡན་ཞེས་བྱ་བར་གྱུར་དུས་སྔོན་ལན་གཉིས་་་་་་་་་་འཕྱས་པས་མདོག་ངན་ཞིང་ལུས་ཆུང་བར་གྱུར། དྲིལ་བུ་བཏེགས་པས་སྐད་ཤིན་ཏུ་སྙན་པར་གྱུར། སྔོན་མཛའ་བོའི་བུ་མོས་ཚོང་བྱས་ཉིན་གཅིག་གཪྴ་པ་ཎི་བཞི། ཉིན་གཅིག་བརྒྱད།ཉིན་གཅིག་བཅུ་དྲུག ཉིན་གཅིག་སུམ་ཅུ་རྩ་གཉིས་རྙེད་པ་དྲིན་ཅན་གྱི་མ་ལ་བྱེན་ནས། རྒྱ་མཚོར་ཚོང་དུ་འགྲོ་དུས་མས་འགྲོར་མ་བཅུག་པར་སྒོ་བཅད་ནས་ཉལ་བས་མགོ་རྐང་པས་འཕུལ་་་་་་་ནས་སོང་བའི་གྲུ་ཞིག་ནས་གྲུ་ཚལ་ཞིག་ལ་འཇུས་ནས་སྐམ་ལ་་་་་ཐོན་པས། སྔོན་མ་ལ་གཪྴ་པ་ཎི་བྱིན་པའི་བསོད་ནམས་ཀྱིས།དགའ་བ་ཞེས་བྱ་བའི་གྲོང་ཁྱེར་དུ་ཕྱིན་པས་བུད་མེད་གཟུགས་མཛེས་བལྟ་ན་སྡུག་པ་བཞི་བྱུང་ནས་བདེ་བར་བྱོན་ནམ་འདིར་བྱོན་ཞེས་བཟའ་བཏུང་གོས་འབྲུ་རིན་པོ་ཆེ་མང་པོས་བཀུར་སྙི་བྱས་ལོ་མང་པོར་དགའ་མགུར་སྤྱད་དོ། །དེ་ནས་ལྷོ་ཕྱོགས་ར་རོ་བ་ཞེས་བྱའི་གྲོང་ཁྱེར་གྱི་སྒོར་ཕྱིན་པས་ལྷའི་བུ་མོ་སྔར་གྱི་དེ་་་་་་་བས་ཀྱང་མཚར་བ་བརྒྱད་བྱུང་ནས་སྔར་བས་ཀྱང་བསྙེན་བཀུར་བྱས་ལོ་མང་པོར་དགའ་མགུ་སྤྱད་དོ། །དེ་ནས་དགའ་བ་ཅན་378

ཞེས་བྱ་བའི་གྲོང་ཁྱེར་དུ་ཕྱིན་པས། ལྷ་མོ་དེ་བས་ཀྱང་མཚར་བ་བཅུ་དྲུག་གིས་བསྙེན་བཀུར་སྔར་བས་ལྷག་པར་བྱས་ལོ་མང་་་་་་་པོར་དགའ་མགུར་སྤྱད་དོ། །དེ་ནས་ཡང་ཚངས་པའི་བླ་མ་ཞེས་བྱ་བའི་གྲོང་ཁྱེར་གྱི་སྒོར་ཕྱིན་པས། ནང་ནས་ལྷ་མོ་སྔར་གྱི་དེ་བས་ཀྱང་གཟུགས་མཛེས་ཤིང་ཡིད་དུ་འོང་བ་སུམ་ཅུ་རྩ་གཉིས་བྱུང་ནས། སྔར་བས་བསྙེན་བཀུར་རྒྱ་ཆེན་པོ་བྱས་ལོ་མང་པོར་དགའ་མགུར་སྤྱད་དོ། །དེ་ནས་ལྕགས་ཀྱི་གྲོང་ཁྱེར་ཞིག་མཐོང་ནས་དེར་ཞུགས་པས། སྔོན་མའི་མགོ་རྐང་པས་འཕུལ་བའི་རྣམ་སྨིན་གྱེས། ཞུགས་མ་ཐག་སྒོ་བཅད། སྒོ་རིམ་པ་གསུམ་ཕྱེ་ནས་སོང་བའི་རིམ་བཞིན་བཅད་ནང་དུ་སོང་བ་དང་སྐྱེས་བུ་ཞིག་གི་མགོ་ན་ལྕགས་ཀྱི་འཁོར་ལོ་མེ་འབར་བ་འཁོར་ནས་རྣག་ཁྲག་་་་་་བྱུང་བ་ཟས་སུ་ཟ་བར་བྱེད་པ་ཞིག་མཐོང་ནས་འཇིགས་ཤིང་་་་་་སྐྲག་ནས་ཁྱོད་ཅིའི་ཕྱིར་འདི་ལྟར་གྱུར་དྲིས་པས། མ་ལ་གནོད་པ་བྱས་པས་འདི་ལྟར་གྱུར་ཟེར། དེ་ཡིན་ན་ངས་ཀྱང་མ་ལ་གནོད་བྱས་པས་ངའི་མགོ་ལའང་འོང་སྙམ་མ་ཐག་སྐྱེས་བུ་དེའི་མགོ་་་་་་ཐོག་གི་འཁོར་ལོ་དེ་མཛའ་བོའི་བུ་མོའི་མགོར་བྱུང་ནས་འཁོར་བའི་སྡུག་བསྔལ་བཟོད་རླག་མེད་པ་པྱོང་། དེའི་ཚེ་གཞན་ལ་སྙིང་རྗེ་སྐྱེས་ནས་འདི་འདྲའི་ལས་བྱས་པ་རྣམས་ངས་བཟོད་པར་བྱ།གཞན་གྱེས་ལས་འདི་འདྲ་བྱས་ཚད་འདིར་མ་འོང་ཅིག་ཅེས་་་་་་་379

སྨྲས་མ་ཐག་འཁོར་ལོ་ནམ་མཁར་འཕགས། ཚེའི་དུས་བྱས་ནས་དགའ་ལྡན་ལྷའི་གནས་སུ་སྐྱེས་སོ། །ལས་བཟང་ངན་གང་བྱས་རང་རང་གི་རྗེས་སུ་འབྲངས་ནས་བདེ་སྡུག་མྱོང་ཚུལ་ནི། སྔོན་མོའུ་འགལ་བཟའ་ཚོ་གསུམ་གྱིས། ཕས་ཆོས་དགེ་བ་བྱས་པས་ལྷ་ཚངས་པའི་གནས་སུ་སྐྱེས་ནས་བདེ་སྐྱིད་ཚད་མེད་པ་མྱང་། མས་སྡིག་པ་མི་དགེ་བ་བྱས་པས། དམྱལ་བར་སྐྱེས་ནས་སྡུག་བསྔལ་བཟོད་རླག་མེད་པ་མྱང་། བུ་སངས་རྒྱས་ཀྱི་དྲུང་དུ་རབ་ཏུ་བྱུང་།ཆོས་ལ་བརྩོན་འགྲུས་བྱས་པས་དགྲ་བཅོམ་པའི་གོ་འཕང་ཐོབ་ནས་སངས་རྒྱས་བཅོམ་ལྡན་འདས་ཀྱི་འཁོར་རྫུ་འཕྲུལ་ཅན་་་་་་་་རྣམས་ཀྱི་མཆོག་ཏུ་གྱུར། སྔོན་བྲམ་ཟེ་མོ་ཞིག་གིས་འཕགས་པ་ཀ་ཏྱ་ཡ་ན་ལ་བསོད་སྙོམས་དྲངས་པས། ཁྱིམ་བདག་དང་བུ་མནའ་མ་བྲན་མོ་བཞི་མ་དགའ་བར་ཁྱེམ་བདག་གིས། དེའི་ཁ་རུ་ཕུབ་མ་མི་ཟའམ་བྱས། དེ་བཞིན་དུ་གཞན་མ་གསུམ་གྱིས།ལྕགས་ཀྱི་ཐུ་ལུམ། རང་ལྡ རྣག་ཁྲག་མི་ཟ་འམ་ཞེས་ཚིག་ངན་སྨྲས་པས། ཕྱིས་བསོད་སྙོམས་སྟེར་མཁན་བྲམ་ཟེ་མོ་གཞལ་མེད་ཁང་དུ་རོ་བརྒྱའི་ཟས་ཟ་བ་ཞིག་ཏུ་གྱུར་ནས་བདེ་ཞིང་། གཞན་ཚིག་ངན་སྨྲ་མཁན་བཞི་པོ་ཡི་དྭགས་བཞིར་གྱུར། ཁ་རུ་ཟས་གང་བཞག ཕུབ་མ། ཐུ་ལུམ། རང་ཤ་རྣག་ཁྲག་ཏུ་གྱུར་ནས་སྡུག་བསྔལ་མྱོང་བ་བྱུང་། དཀར་ནག་གི་ལས་ཆུང་ཡང་འཕེལ་ཆེ་ཚུལ་380

ནི། སྔོན་དགེ་ཚུལ་ཀྱུན་ཏས་དགེ་སློང་དབྱངས་མི་སྙན་པ་ཞིག་ལ།ཁྱོད་ཀྱི་དབྱངས་ནི་ཁྱེ་ཟུག་པ་དང་འདྲའོ་ཞེས་སྨྲས་པས་སྐྱེ་བ་ལྔ་བརྒྱའི་བར་དུ་ཁྱེར་སྐྱེས་པ་དང་། དགེ་སློང་ལུས་རྩལ་ཆེ་བ་ཞིག་ལ་ཁྱོད་ནི་སྤྲེའུ་དང་འདྲའོ་ཞེས་སྨྲས་པས། སྤྲེའུའི་སྐྱེ་བ་ལྔ་བརྒྱ་བླངས་པ་དང་། སྔོན་མིང་སྲིང་གཉིས་ཀྱི་སྲིང་མོའི་ཁྱེམ་ཕྱགས་དོར་བ་རང་སངས་རྒྱས་ཤིག་གིས་མགོར་ཕོག་པ་མིང་པོ་ལ་སྨྲས་པས། མིང་པོ་དེ་དགའ་ནས་འཛུམ་པས། ཕྱིས་མིང་པོ་དེ་འཕགས་པ་ཀ་ཏྱ་ཡ་ན་ཞེས་བྱ་བར་གྱུར་དུས། སྔོན་ལས་ཀྱི་དབང་གིས་ཉེས་པ་མེད་རུང་ཕྲ་མ་ཞིག་ལ་བརྟེན་ནས་རྒྱལ་པོ་་་་་གཙུག་ཕུད་ཅན་གྱི་སྒྱེ་བོའི་ཚོགས་ལ་སྟེང་དུ་ས་གཏོར་དུ་བཅུག་པས། འཕགས་པ་སའི་འོག་ཏུ་ནུབ་ནས་སྡོད་དགོས་བྱུང་། སྔོན་སྲན་མ་འཚོང་མཁན་ཞིག་གིས་སངས་རྒྱས་རྣམ་གཟིགས་ལ་་་་་་་་དྭངས་པའི་སེམས་ཀྱིས་སྲན་མ་གཏོར་བས་བཞི་ལྷུང་བཟེད་དུ་་་་སོང་། གཅིག་དབུ་ལ་ཆགས་པས། ཕྱིས་གླིང་བཞི་དང་སུམ་ཅུ་རྩ་གསུམ་གྱི་ཕྱེད་དབང་བའི་རྒྱལ་པོ་སྤྱི་བོ་སྐྱེས་ཞེས་བྱ་བར་གྱུར།སྔོན་བྲམ་ཟེ་ཞིག་གིས་མཆོད་རྟེན་ཞིག་གི་གླང་པོའི་གཟུགས་ཀྱི་རི་མོ་ཉམས་པ་ལ་སླར་ཞིག་གསོ་བྱས་པས། ཚེ་རབས་མང་པོར་གླང་པོ་ཆེ་ཞིག་དང་འབྲལ་མེད་བྱུང་། སངས་རྒྱས་ཀྱི་དུས་སུ་ཡང་ཁྱེའུ་བ་གླང་སྐྱོང་ཞེས་བྱ་བ་སྐྱེས་པ་དང་དུས་མཉམ་གླང་་་་་381

ཆེན་ཞིག་ཀྱང་སྐྱེས་པ་འབྲལ་མེད་བྱུང་། སྔོན་བྱང་ཆུབ་སེམས་དཔའ་དགའ་བྱེད་ཅེས་བྱ་བ་ལ། ཚོང་དཔོན་གྱི་བུ་མོ་དཔལ་ཡོན་མ་ཤིན་ཏུ་ཆགས་པས། འདོད་ཆགས་ཀྱིས་གདུངས་ནས་ཤི་བས།སུམ་ཅུ་རྩ་གསུམ་གྱེ་ལྷའི་བུར་སྐྱེས། ལས་མ་བྱས་པ་དང་མི་འཕྲད་པའི་ཚུལ་ནི། སྔོན་དགེ་བཤེས་ཆེན་པོ་གླང་རི་ཐང་པས་སེམས་ཅན་གྱི་དོན་དུ་དམྱལ་བར་སྐྱེ་བའི་ཐུགས་སྨོན་བཏབ་་་་་་་ཀྱང་དག་པའི་སྣང་བ་འབའ་ཞིག་མ་གཏོགས་དམྱལ་བར་སྐྱེ་་་་་་་བའི་རྟགས་གཅིག་ཀྱང་མ་བྱུང་། སྔོན་སངས་རྒྱས་ཀྱི་དུས་སུ་དགྲ་བཅོམ་པ་སྒུར་ཆུང་གིས་ཐབས་ཅི་བྱས་ཀྱང་ལྟོ་མ་རྙེད་པར་མུ་གེ་མྱོང་བས་མཐར་ཐལ་སྐྱོ་འཐུང་ནས་གྲོངས་པ་བྱུང་། སྔོན་གྲུབ་ཆེན་མེ་བོང་རྡོ་རྗེས་སྒྲུབ་པ་མཛད་དུས། འཚོ་བ་མ་འབྱོར་བར་ཙམ་ལ་སྒྲུབ་ནས་ཞལ་བསྟན་ཡང་དངོས་གྲུབ་མ་གནང་། ནམ་མཁའ་ལ་འཕུར་ནས་ཛུ་འཕྲུལ་བསྟན་ཡང་ཡུལ་མི་མ་དད། སྔོན་ལས་མེད་པས་ཐབས་ཅི་མཛད་རུང་མཐུན་རྐྱེན་མ་འབྱོར་བར།འཕུར་ནས་ཀོང་པོ་རུ་ཕེབས་པས། དེ་ན་སྔོན་རྫི་བོ་ཞིག་ཏུ་གྱུར་དུས་གྲོག་ཚང་ཞིག་ལ་ཟན་ཕྱེ་གཏོར་བས་སྦྱིན་པའི་འབྲས་བུ་་་་་་ཡོད་པའི་སྐྱེ་པོ་ཕོ་མོ་ཀུན་དད་ནས་འཚོ་པ་བྱུང་སྐད། ཡང་སྔོན་ཡི་དྭགས་མོ་ཕྲུག་གུ་ལྔ་བརྒྱ་ཡོད་པ་ཞིག་གི་ཁྱོ་ཀ་ཡི་དྭགས་དེས་ལྟོ་མི་ལོ་ལྔ་བརྒྱའི་བར་དུ་བཙལ་ཡང་དགེ་སློང་ཞིག་གིས་ལུད་པ་382

འཕངས་པ་ཞིག་ལས་གཞན་གང་ཡང་མ་རྙེད། ངན་སློང་ཞིག་གིས་སྟོན་མོ་གསུམ་ཉིན་གཅིག་ལ་ཡོད་པ་ཀུན་ཟ་སྙམ་རྒྱུགས་་་་་་པས། སྟོན་མོ་གསུམ་པོ་མ་ནོན་པར་ཤོར་ནས་སྐལ་པ་ཆད་བ་བྱུང་སྐད། དེས་ན་སྔོན་གྱི་ལས་ཀྱི་འབྲས་བུ་ཞིག་མེད་ན། བརྒྱ་བསམས་ཀྱང་གཅིག་མ་འགྲུབ་པའི་གཏམ་རྒྱུད་དེ་འདྲ་མང་།ལས་བྱས་པ་ཆུད་མི་ཟ་བའི་ཚུལ་ནི། སྔོན་བདུད་ལྷས་སྦྱིན་འཁོར་ལྔ་བརྒྱ་དང་བཅས་པས། སངས་རྒྱས་གསོད་སྙམ། བྱ་རྒོད་ཕུང་པོའི་རི་ལ་འཛེགས་ནས་སྒོགས་འཕངས་པ། གནོད་སྦྱིན་ལག་ན་རྡོ་རྗེས་བར་སྣང་ནས་ཕྱེ་མར་བརླབ།་པས། ཕྱེད་བཅོམ་ལྡན་འདས་ཀྱི་གནས་སུ་ལྷུང་གནོད་སྦྱིན་ཀུ་བེེ་རས་བཟུང་བས་་་་་་་་་་ལེགས་པར་མ་ཟིན་པར་དེ་ཉིད་དུ་བསད། རྡོ་ཡི་དུམ་བུ་ཞིག་ཡར་བས་སངས་རྒྱས་ཀྱི་ཞབས་ལ་ཕོག་ནས་རྨ་བྱུང་ངོ་། །དེའི་ཚེ་སངས་རྒྱས་ཀྱིས། གང་དུ་གནས་ཀྱང་ལས་ཀྱིས་མི་ཚུགས་པའི། །ས་ཕྱོགས་དེ་ནི་ཡོད་པ་མ་ཡིན་ཏེ། །བར་སྣང་ན་མེད་རྒྱ་མཚོའི་གཏིང་ན་མེད། །རི་བོ་རྣམས་ཀྱི་གསེབ་ཏུ་ཞུགས་ནའང་མིན། །གསུངས། ཡང་སྔོན་སངས་རྒྱས་ཀྱི་ཞབས་དྲུང་དུ་སེང་ལྡེང་གི་ཚལ་བ་ཞིག་སླེབས་བྱུང་བ་ཞབས་ལ་འཇུགས་པ་མཁྱེན་ནས། རྫུ་འཕྲུལ་གྱིས་ནམ་མཁའི་མཐོངས་རྒྱ་མཚོའི་གཏིང་། རི་རབ་ཀྱི་རྩེར་ཕྱིན་ཡང་སླེབ་བྱུང་བའི་ཚེ་ཞལ་ནས། གང་དུ་གནས་ཀྱང་383

ཞེས་པའི་ཚིག་བཞི་དེ་གསུངས་ནས་སྟེང་དུ་ཞབས་བཞག་པའི་་་་སྟེང་དུ་རྡོལ་ནས་བྱུང་། དེ་ལས་ཅི་མཛད་ནས་ཟུག་ཞུས་པས།སྔོན་གནས་ཤིག་ན་དེད་དཔོན་གཉིས་ཡོད་པ་རྒྱ་མཚོར་གྲུར་་་་་་་ཞུགས་ནས་སོང་། ཚུར་འོང་དུས་དེད་དཔོན་གཅིག་གིས་རིན་པོ་ཆེ་ལྕི་བས་གྲུ་རྒྱ་མཚོར་ནུབ་སོང་། དེད་དཔོན་དེ་གཞན་དེད་དཔོན་དེས་གྲུ་ནང་དུ་བཞག་ནས་འོངས་པས་ཁོ་ཕྲག་དོག་་་་་་་་་་བསམ་ངན་སྐྱེས། ལྐོག་ཏུ་གྲུ་ཕུག་ནས་ཚོང་པ་ཀུན་རྒྱ་མཚོར་བསྐྱུར་བར་བརྩམས་པ་དེ་མ་བྱེད་ཅེས་བཤད་ཀྱང་མ་ཉན་ཚེ་ཁོ་རང་གི་མདུང་འཕྲོགས་ནས་ཁོའི་སྙིང་ཁར་བསྣུན་ནས་བསད་་་་་པས། ལོ་བརྒྱ་སྟོང་བྱེ་བ་མང་བོར་དམྱལ་བར་སྐྱེས། ལས་དེའི་ལྷག་མས་ད་ལྟ་ཡང་ངའི་ཞབས་ལ་སེང་སྡེང་གི་ཚལ་བ་ཟུག་པ་་་་ཡིན་གསུངས། ཡང་སྔོན་རྒྱལ་པོ་འཕགས་སྐྱེས་བོ་དང་བློན་པོ་མ་ལ་གནོད་གཉིས་ཀྱིས། ཉེས་པ་མེད་བཞིན་དུ་ཤཱཀྱ་ལྔ་བརྒྱ་བསད་པའི་ཚེ། སྟོན་པའི་དབུ་ཡང་བསྙུང་ཚབས་ཆེན་པོས་ཐེབས་པར་གྱུར། དེའི་རྒྱུ་གང་ལགས་ཞུས་པས། སྔོན་ཉ་པ་ལྔ་བརྒྱས་ཉ་ཆེན་པོ་གཉིས་ཀྱི་སྟེང་ནས་ཤ་གསོན་པོ་བཅད་པའི་ཚེ་ཉ་གཉིས་ཀྱིས་འོ་དོད་བོས་པ་ཉ་པའི་ཁྱེའུ་ཞིག་གིས་གོ་ནས་དགའ་བར་གྱུར་ཏོ། །དེའི་དུས་ཀྱི་ཉ་གཉིས་ནི་ད་ལྟ་རྒྱལ་བློན་གཉིས་སུ་གྱུར། ཉ་པ་ལྔ་བརྒྱ་ཤཱཀྱ་ལྔ་བརྒྱ། དེའི་དུས་ཀྱི་ཁྱེའུ་དེ་ང་ཡིན་པས། ད་ལྟ་384

ངའི་དབུ་བསྙུང་བར་གྱུར་གསུངས། ཡང་སྔོན་ཡུལ་སྒྲ་མཐར་རྒྱལ་པོ་བྲམ་ཟེ་མེས་སྦྱིན་གྱིས་སངས་རྒྱས་འཁོར་བཅས་ལ་་་་་་་་་་གཞན་གྱིས་འཚོ་བ་སྦྱར་མི་ཆོག་པའི་ཁྲིམས་བཅས་པས་གཞན་་་་ཁྲིམས་ལ་འཇིགས་ནས་འཚོ་བ་མ་སྦྱར། དེའི་དུས་བྱང་ཕྱོགས་ནས་ཚོང་པ་ཞིག་འོང་བས་རྟ་ཆས་སུ་ནས་རུལ་ཡོད་པ་ཕུལ་བ་་་་བླངས་ནས་སངས་རྒྱས་འཁོར་བཅས་ཀྱིས་གསོལ། ཤཱ་རིའི་བུ་དང་མོའུ་འགལ་གྱི་བུ་གཉིས། རི་བོ་རྩེ་གསུམ་ཁར་ཕྱིན་པས་བརྒྱ་བྱིན་གྱིས་ལྷའི་བདུད་རྩི་བཏབས་སོ། །དེའི་རྒྱུ་གང་ལགས་ཞུས་པས། སྔོན་སངས་རྒྱས་རྣམ་གཟིགས་འཁོར་བཅས་ཀྱིས་བསོད་སྙོམས་བྱས་པའི་ཚོད་མ་དང་འབྲས་ཆན་གྱིས་ལྷུང་བཟེད་བཀང་བ། བྲམ་ཟེ་སློབ་དཔོན་ཞིག་གིས་མཐོང་བས་ཕྲག་དོག་སྐྱེས་ནས།དགེ་སྦྱོང་མགོ་རེག་འདི་ཚོའི་ཚོད་མ་འབྲས་ཆན་རོ་སྣ་ཚོགས་ཟ་བར་མི་འོས། ནས་རུལ་ཟ་བར་འོས་པ་ཡིན་ཞེས་སྨྲས་པས་བྲམ་ཟེ་ཁྱེའུ་རྣམས་ཀྱིས་ཀྱང་སློབ་དཔོན་གྱིས་དེ་ལྟར་ལགས་སོ་ཞེས་བརྗོད། བྲམ་ཟེ་གཞན་གཉིས་ན་རེ། དེ་སྐད་མ་སྨྲ་ལྷའི་བདུད་རྩི་གསོལ་བར་འོས་ལགས་སྨྲས་སོ། །དེའི་དུས་ཀྱི་བྲམ་ཟེ་སློབ་དབོན་ཕྲག་དོག་མཁན་དེ་ང་ཡིན་ཁྱེའུ་རྣམས་ནི་དགེ་སློང་ལྔ་བརྒྱ་་་་་་་་་གཉིས་ཀྱིས་མ་ཚང་བ་འདི། བྲམ་ཟེ་གཞན་གཉིས་ནི་ཤཱ་རིའི་བུ་དང་མོའུ་འགལ་གྱི་བུ་གཉིས་ཡིན་གསུངས། སྔོན་སངས་རྒྱས་ཀྱི་385

སློབ་མ་དགྲ་བཅོམ་པ་རྫུ་འཕྲུལ་ཐོབ་པ་ཀུན་གྱིས་མཆོག་གྱུར།མོའུ་འགལ་གྱི་བུ་ལ་རྫུ་འཕྲུལ་ཐོགས་པ་མེད་རུང་ལས་དབང་་་་་་གིས། མུ་སྟེགས་ཀུན་ཏུ་རྒྱུ་རྣམས་ཀྱིས་བཟུང་ནས་རྐང་ལག་རྣམས་འདམ་བུའི་ཚལ་ལྟར་བཅོམ་མོ། །ཤཱ་རིའི་བུས་དེ་དུས་རྫུ་འཕྲུལ་མ་བསྟན་ནམ་བྱས་པས། ལས་ཀྱིས་ནོན་ནས་རྫུ་བའང་མ་དྲན་ན་འཕྲུལ་བ་ལྟ་ཅི་སྨོས་གསུངས་ནས་སྐུ་གྲོངས། དེའི་རྒྱུ་གང་ལགས་ཞུས་པས། སྔོན་བྲམ་ཟེ་བཟའ་མི་གཉིས་ཀྱི་བུ་ཕ་མ་ལ་ཁྲོས་ནས་འདི་གཉིས་རྐང་ལག་འདམ་བུ་བཞིན་བཅོམ་ན་འགལ་བ་མེད་ཅེས་ཚིག་ངན་སྨྲས་པས། ཚེ་རབས་ལྔ་བརྒྱ་རུ་རྐང་ལག་བཅོམས་ནས་ཤི ད་ལྟ་དགྲ་བཅོམ་པར་གྱུར་ཡང་ལས་དེའི་ལྷག་མས་དེ་ལྟར་གྱུར་གསུངས། ཡང་སྔོན་ཁྱེམ་པ་ཀུན་དད་པར་བྱེད་པའི་དགེ་སློང་འཆར་ཀ་མངོན་ཤེས་རྫུ་འཕྲུལ་ཆེ་རུང་། སྔོན་ལས་ཀྱི་དབང་གིས་ཉེས་པ་མེད་བཞིན་དུ་གཏུམ་མོའི་མནའ་མ་རྐུན་པོའི་དམག་དཔོན་དང་གཡོ་ཅན་ལྔ་བརྒྱས་བཟུང་ནས་མགོ་་་་་་་་བཅད་ཕུང་པོ་ཕྱགས་དར་ཁྲོད་དུ་སྦས་སོ། །དེའི་རྒྱུ་གང་ལགས་ཞུས་པས། སྔོན་རྒྱལ་པོ་ཚངས་བྱིན་གྱིས་མདུན་ན་འདོན་གྱིས།རྔ་ཕྲན་ཕོ་མོ་གཉིས་ཀྱིས་ཆགས་པའི་དབང་གིས་རྒྱབ་རྒལ་བྱེད་པ་མཐོང་ནས་ཚིག་པ་ཟོས་ནས་གསོད་གྲབ་བྱས་ཚེ་ཁྱེའུ་ལྔ་་་་་་་་་བརྒྱས་འདི་གཉིས་ལགས་སོ་ཞེས་ལག་པ་བརྐྱང་ནས་བསྟན་པས།386

རྔ་ཕྲན་གཉིས་ཀྱིས་སྨོན་ལམ་ལོག་པ་བཏབ་ནས་ཤིའོ། །དེའི་དུས་ཀྱི་མདུན་ན་འདོན་ད་ལྟ་དགེ་སློང་འཆར་ཀ་འདི་ཡིན། རྔ་ཕྲན་ཕོ་མོ་གཉིས་གཏུམ་མོའི་མནའ་མ་དང་རྐུན་པོའི་དམག་་་་་་་དཔོན། ཁྱེའུ་རྣམས་གཡོ་ཅན་ལྔ་བརྒྱ་རུ་གྱུར། ལས་དེའི་དབང་གིས་གྲོངས་པ་ཡིན་གསུངས། དེ་ལྟ་བུའི་སངས་རྒྱས་ཀྱི་གསུང་ལ་ཡིད་ཆེས་དགོས་ཚུལ་ནི། སྔོན་ཁྱེམ་བདག་ཅིག་གི་བུད་མེད་ཀྱིས།སངས་རྒྱས་བཅོམ་ལྡན་འདས་ལ་ཆོས་སྟོན་དྲངས་པས། སངས་རྒྱས་ཀྱིས་ཁྱིམ་བདག་མ་མ་འོངས་པ་ན། རང་སངས་རྒྱས་སུ་འགྱུར་བར་ལུང་བསྟན་པས། བུད་མེད་ཀྱིས་ཁྱིམ་བདག་ལ་བཤད་པས། ཁྱེམ་བདག་གི་བསམ་པ་ལ་ཟན་རྡོག་གཅིག་ཙམ་དྲངས་པ་ལ་དེ་ཙམ་གསུངས་པ་མི་བདེན་སྙམ་ནས་སངས་རྒྱས་ལ། ངའི་བུད་མེད་ལ་ལུང་བསྟན་པ་དེ་བདེན་ནམ་ཞུས་པས། དེ་བདེན་གསུངས། དེ་ཅིས་ཤེས་ཟེར་བ་ལ། ཁྱོད་ཀྱིས་འཇིག་རྟེན་ན་རྒྱུ་ཆུང་ངུ་ལས་འབྲས་བུ་ཆེན་པོ་འབྱིན་པ་མཐོང་ངམ་་་་་་་་་་་་གསུངས་པས། དེ་མཐོང་ཤིང་ནྱ་གྲོ་རྙ་འདི་ཉིད་ཡིན་ནོ་ཟེར། འོ་ན་དེའི་རྒྱུ་ལ་འབྲས་བུ་དེ་ཙམ་འབྱུང་བར་མི་རིགས་སམ་་་་་་་་་་་་གསུངས་པས། དེ་ངས་མངོན་སུམ་ཡིན་ནོ་ཟེར། དེ་ཡིན་ན་སྔ་མ་དེ་ཡང་ངའི་ཡེ་ཤེས་ཆེན་པོའི་མངོན་སུམ་ཡིན་ནོ་གསུངས། སྔོན་དྲང་སྲོང་སྣང་བ་ཞེས་བྱ་བས་ཤིང་ནྱ་གྲོ་རྙ་བྱ་བ་གཅིག་ལ་ཡལ་387

ག་དང་འདབ་མང་དུ་ཡོད་པ། ལོ་བཅུ་གཉིས་སུ་བགྲངས་པས་ཤེས་པ་ཁོ་ཁེངས་ནས་ཡོད་པ་དང་། བྲམ་ཟེ་སྔོ་སངས་བྱ་བ་ཞིག་དེར་འོང་བ་ལ། ཁོ་ན་རེ། ཤིང་འདི་ལ་ཡལ་ག་དང་ལོ་འདབ་དུ་ཡོད་ཟེར་བ་ལ། བྲམ་ཟེ་དེས་རྟོག་དཔྱོད་རང་མེད་པར་འདི་ཙམ་ཡོད་དོ་བྱས་པས། དྲང་སྲོང་དེ་དད་ནས། ངས་དེ་ཙམ་དུ་བགྲངས་པ་ཁྱོད་ཀྱིས་སྐད་ཅིག་ལ་ཤེས་པ། ཁྱེད་ནི་ཐམས་ཅད་མཁྱེན་པའོ། །ཁྱོད་སངས་རྒྱས་པའི་དུས་ན་ང་ཡང་འཁོར་དུ་གྱུར་ཅིག་ཟེར་རོ། །དེ་དུས་ཀྱི་བྲམ་ཟེ་དེ་ནི་ད་ལྟ་ངའོ། །དྲང་སྲོང་ནི་ཤཱ་རིའི་བུ་འདི་ཉིད་དོ་གསུངས། སྔོན་སློབ་པ་ལམ་གྱེ་དུས་ནའང་དེ་འདྲ་ན་སངས་རྒྱས་པའི་ཚེ་དུས་གསུམ་ས་ལེར་མཁྱེན་པ་སྨོས་ཅི་དགོས། སངས་རྒྱས་ཀྱིས་ཚེར་མ་རྣོ་བ་དང་། སྲན་མ་ཟླུམ་པ།ཕ་ཝང་ལོང་བུ་གྲུ་བཞིར་འོང་བ། རྨ་བྱའི་མདོངས་བཀྲ་བ་སོགས་ཆོས་ཐམས་ཅད་ཀྱི་རྒྱུ་འབྲས་རྟེན་འབྲེལ་མ་ལུས་པ་་་་་་་་་་ཐུགས་སུ་ཆུད་པས་གང་ཡང་མ་འདྲེས་པར་ས་ལེར་དུས་གཅིག་ཏུ་མཁྱེན་པས། ཛུན་གསུངས་དོན་མེད་པས་གསུང་རྣམས་ཚད་མར་འཛིན་དགོས། འོ་ན་སྡིག་པ་བྱེད་པ་འགའ་ཞིག་ལ་ཚེ་འདིར་བདེ་སྐྱིད་འབྱུང་བ་ཅི་ཡིན་སྙམ་ན། སྔོན་ཡུལ་སྒྲ་སྒྲོགས་ཀྱི་སྡིག་ཅན་རྒྱལ་པོ་གཙུག་ཕུད་ཅན་གྱིས་འཕགས་པ་ཀ་ཏ་ཡ་ན་ལ་ཐལ་བ་གཏོར་བས་དང་པོ་ཡུལ་དུ་རིན་པོ་ཆེ་སོགས་ཀྱི་ཆར་བབས་་་་་388

ཀྱང་། རྗེས་སུ་སའི་ཆར་བབས་ནས་འོག་ཏུ་ཤོར། ཡུལ་ཁམས་ཐམས་ཅད་དུས་གཅིག་ལ་བརླག་པ་བྱུང་། དེ་བཞིན་དུ་སྡིག་ཅན་ཁ་ཅིག་ལ་ད་ལྟ་བདེ་སྐྱིད་བག་རེ་བྱུང་བ་དེ་སྐྱེ་བ་སྔ་མ་དགེ་བ་་་་བག་ཙམ་བྱས་པའི་འབྲས་བུ་ཡིན། དེ་མྱུར་དུ་ཟད་ནས་ཤི་མ་ཐག་དམྱལ་བར་འགྲོ་བའི་སྔ་ལྟས་ཡིན་པས་དེ་འདྲ་ལ་སྨོན་རྒྱུ་སྤུ་ཙམ་མེད་གསུངས། འོ་ན་དགེ་བ་བྱས་པ་ཁ་ཅིག་ལ་སྡུག་བསྔལ་འབྱུང་བ་ཅི་ཡིན་སྙམ་ན། སྔོན་རས་ཆུང་པ་ལ་ས་བདག་གི་ནད་བྱུང་བའི་རྐྱེན་ངན་དགེ་བའི་བསྐུལ་མར་སོང་། རྒྱ་གར་དུ་ཕྱིན་པས་བླ་མ་ཝ་ལ་ཙནྟྲ་དང་མཇལ། ཕྱག་རྡོར་ཁྱུང་སོགས་ཀྱི་གདམས་པ་ཞུས་པས་སྙུང་གཞི་ལས་གྲོལ། སེམས་ཅན་གཞན་གྱི་མཛེ་ནད་རྒྱུན་བཅད། གྲུབ་པ་ཐོབ་ནས་སྐུ་ལུས་མ་སྤངས་པར་མཁའ་སྤྱོད་དུ་གཤེགས། དགེ་སློང་མ་དཔལ་མོ་ཡང་ས་བདག་གི་ནད་བྱུང་ནས་ཐུགས་རྗེ་ཆེན་པོ་བསྒྲུབས་པས་ཞལ་གཟིགས་སྙུང་གཞི་ལས་གྲོལ་གྲུབ་པ་ཐོབ་ནས་དབུ་བཅད་ནས་འཁར་བསིལ་ལ་བཏགས་ནས་གར་མཛད་པ་སོགས་རྫུ་འཕྲུལ་སྣ་ཚོགས་བསྟན་ནས་དག་ཞིང་དུ་གཤེགས། ཇོ་བོ་འདའ་ཁར་འབྲོམ་གྱིས་ང་ཡང་དགའ་ལྡན་དུ་སྐྱེ་བ་ཞིག་ཞུས་པས། ཕྱིས་སྙུང་གཞི་ས་བདག་གི་ནད་བྱུང་ནས་གཤེགས་རྐྱེན་བྱས་ན། དགའ་ལྡན་དུ་སྐྱེ་གསུངས་པ་ཕྱིས་དེ་ལྟར་གྱུར་ཚེ། འབྲོམ་གྱིས་ངའི་བསམ་དོན་འགྲུབ་389

གསུངས་སྤྲོ་བཞིན་ངོ་མཚར་བའི་ལྟས་དང་བཅས་དགའ་ལྡན་དུ་གཤེགས། དེས་ན་དགེ་བ་བྱེད་པ་ལ་ན་ཚ་སོགས་མི་འདོད་པ་བྱུང་བ། ལས་སྒྲིབ་ཀུན་དག་ནས་ཚེ་གཅིག་ལ་སངས་རྒྱས་པའམ།ཡང་ན་ཕྱི་མ་དག་ཞིང་དུ་སྐྱེ་བའི་སྔ་ལྟས་ཡིན་པས། མི་འདོད་པར་བྱར་མི་རིགས། འོ་ན་མི་དགེ་བ་གང་ཡིན་སྙམ་ན། ཆེ་ལོང་རགས་རིམ་ཙམ་བསྡུ་ན་ལུས་ཀྱི་སྒོ་ནས་སྲོག་གཅོད་པ་དང་མ་་་་་བྱིན་པ་ལེན་པ་མི་ཚངས་པ་སྤྱོད་པ། ངག་གི་སྒོ་ནས་ཛུན་ཕྲ་མ་ཚིག་རྩུབ་ངག་འཁྱལ། ཡིད་ཀྱི་སྒོ་ནས་བརྣབ་སེམས་གནོད་སེམས་ལོག་ལྟ་སྟེ། མི་དགེ་བ་བཅུ་བོ་འདི་ཀ་ཡིན་པས་སྤང་དགོས། དེ་ལ་སྲོག་གཅོད་པ་ནི། ཆེ་བ་མི་དང་རྟ་གཡག་ནས་ཆུང་བ་སའི་སྲིན་འབུ་ལུས་ཀྱི་ཤིག་ཡན་ཆད་གསོད་པ་སྤང་། མ་བྱེན་ལེན་ནི། ཆེ་བ་རྟ་མཛོ་གསེར་དངུལ་ནས་ཆུང་བ་ཁབ་སྐུད་པ་ཡན་ཆད་གཞན་གྱིས་མ་བྱིན་པ་མི་ལེན། མི་ཚངས་སྤྱོད་ནི། ཁྱེམ་པ་རྣམས་ཀྱིས་རང་གི་ཆུང་མ་མ་གཏོགས་གཞན་གྱིས་བདག་ཏུ་བཟུང་བའི་ཆུང་མ་ལ་མི་སྤྱོད། རང་གི་ཆུང་མ་ལ་ཡང་བསྙེན་གནས་སྒྱུང་གནས་བསྲུང་དུས། སྐུ་གསུང་ཐུགས་རྟེན་གྱི་དྲུང་བླ་མ་ཕ་མའི་ཉེ་འཁོར་སོགས་ནས་སྤྱོད་པ་སྤང་། རྫུན་ནི་ལྷ་མཐོང་འདྲེ་མཐོང་སོགས་ཕ་རོལ་བསླུ་བའི་རྫུན་ཆེན་པོ་དང་། ཐ་ན་ཀུ་རེ་བཞད་གད་ཀྱི་ཕྱིར་ཡང་རྫུན་མི་སྨྲ། ཕྲ་མ་ནི་གཏམ་དངོས་390

སམ་ཡང་ན་རྫུན་དང་གཡོ་སྒྱུ་གང་རུང་གིས་མཐུན་པ་རྣམས་མི་མཐུན་པར་བྱེད་པ་སྤང་། ཚིག་རྩུབ་ནི། སོད་ཆོད་རྒྱོབ་གཏུབས་སོགས་མི་སྙན་པའི་ཚིག་དང་། སྤྲེའུ་དམ་ཉམས་སྡོམ་ཤོར་བདུད་མོ་སོགས་ཕ་རོལ་བའི་སེམས་ལ་གནོད་པའི་ཚིག་རྩུབ་ངན་པ་་་་་་ཐམས་ཅད་མི་སྨྲ་བར་སྤང་། ངག་འཁྱལ་ནི། དོན་མེད་པའི་གཏམ། འཐབ་རྩོད་ཇག་རྐུན་སྨད་འཚོང་མ་སྨྲེ་སྔགས་ཀྱི་ལད་མོ་རྩེད་རྒོད་འདོད་ཆགས་ལོག་འཚོའི་གཏམ་སོགས་སྨྱོན་པ་བཞིན་མཐོ་བཤད་དམའ་བཤད་ཅི་ཟེར་འདི་ཟེར་མེད་པ་ཐམས་ཅད་་་་སྤང་། བརྣབ་སེམས་ནི། ཕ་རོལ་གྱི་མི་ནོར་ཟས་གསུམ་སོགས་ལོངས་སྤྱོད་འདི་དང་འདི་ལྟ་བུ་ང་ལ་ཡོད་ན་ཅི་མ་རུང་སྙམ་པ་ཐམས་ཅད་སྤང་། གནོད་སེམས་ནི། རང་དང་མི་མཐུན་པའི་ཕ་རོལ་གཞན་ལ་གནོད་ཅིག་སྐྱེལ་སྙམ་པ་དང་གཞན་གྱིས་གནོད་པ་ཞིག་བྱུང་ན་ཅི་མ་རུང་སྙམ་པ་སྤང་། ལོག་ལྟ་ནི་བླ་མ་དང་གྲོགས་ལ་སྐྱོན་གྱི་ཕུང་པོར་བལྟ་བ། དཀོན་མཆོག་གསུམ་དང་ལས་རྒྱུ་འབྲས་མེད་པར་བལྟ་བ། ཕན་བཏགས་པར་གནོད་དང་།གནོད་བསྐྱལ་བ་ལ་ཕན་དུ་བལྟ་བ། ཁྱད་པར་དུ་ཙ་རིའི་ཕྱོགས་ཀྱི་མཐའ་འཁོབ་ཀླ་ཀློ་ན་ཕ་མ་སོགས་ཤི་ན་དགེ་རྩ་ལ་སྲོག་་་་་་་་་་ཆགས་མང་པོ་ཅི་སོད་བྱས། སེམས་ཅན་བརྒྱའམ་སྟོང་རེ་ཙམ་་གསོད་རྒྱུ་བྱུང་ན། ཕ་མའི་དྲིན་གཟོ་དགེ་བ་ལེགས་པོ་བྱུང་ཟེར་391

བ་ཡིན་སྐད། གངས་རིའི་ཕྱོགས་ཀྱི་མཐའ་མི་མོན་པ་རྣམས་ཀྱིས་ཀྱང་ཕ་མ་སོགས་ཤི་ན་གཡག་ཁྲ་བོ་གཅིག་ཅིས་ཀྱང་བཙལ་ནས་གསོད་ལ། གལ་ཏེ་མ་རྙེད་ན་གཞན་བྱ་ཕོ་ཡན་ཆད་ཀྱི་སེམས་ཅན་ཞིག་གསོད་དགོས་སྐད། མཚོ་པདྨའི་ཕྱོགས་ཀྱི་རྒྱལ་པོ་ཞིག་ཤི་བའི་རོ་དང་ལྷན་དུ་དེའི་བཙུན་མོ་བཅུ་གསུམ་དེ་དག་རྣམས་ཀྱི་གཡོག་དང་བཅས་མི་མགོ་སུམ་ཅུ་སོ་གསུམ་སྡེབས་གཅིག་ལ་མེ་ཆེན་པོའི་ནང་དུ་གསོན་བསྲེགས་བྱས་སྐད། གཞན་ཡང་བལ་བོ་མོན་སོགས་ན་དེ་ལྟར་ཁྱོ་གའི་རོ་དང་ལྷན་དུ་བུད་མེད་གསོན་བསྲེག་བྱེད་པ་དུས་ད་ལྟ་ཡང་མང་པོ་ཡོད་སྐད། དེ་ཅི་ཡིན་དྲིས་ན་ཚེ་ཕྱི་མར་གཉིས་ཀ་ལྷན་དུ་སྐྱེས་ནས་སྐྱིད་པོ་ཡོང་ཟེར་སྐད།ཡང་ཀོང་པོའི་ཕྱོགས་ཤིག་ནའང་དུག་བཏང་ནས་གཞན་བསད་ན་ཕྱུག་པོ་ཡོང་བ་ཡིན་ཟེར་ནས་དུག་བཏང་ནས་མི་མང་པོ་་་་་་་་གསོད་པ་ཡིན་སྐད། དེ་ལྟ་བུའི་གནོད་འཚེ་ཆོས་སུ་བལྟ་བའི་ལྟ་བ་ལོག་པ་ཕྱི་རོལ་པ་སོགས་ཀྱི་རྗེས་སུ་འཇུག་མི་རུང་། ལོག་ལྟ་འདི་མི་དགེ་བ་ཐམས་ཅད་ཀྱི་ནང་ནས་ཐུ་བ་ཡིན་པས་དེ་ལྟ་་་་་་་བུའི་བསམ་སྦྱོར་ངན་པ་དུག་བཞིན་དུ་སྤང་མདོར་ན་མི་དགེ་་་་་་བཅུ་བོ་འདི་རང་གིས་མི་བྱེད་པ་ཙམ་དུ་མ་ཟད། གཞན་ལ་བྱེད་དུ་འཇུག་པ། གཞན་གྱིས་བྱས་པ་ལ་རྗེས་སུ་ཡི་རང་ཙམ་ཡང་མི་བྱེད་པར་སྤང་བར་བྱའོ། །སྔོན་ཁྱེམ་བདག་ཚུལ་ཁྲིམས་ཚོང་392

དཔོན་གྱིས་རྫུན་མི་ཟེར་བས་ཐམས་ཅད་ཀྱི་དཔང་པོ་བྱེད་པ་ལ།ལན་ཅིག་གཡོ་ཅན་འགའ་གྲོས་བྱེད་པ་ལ་གཅིག་ན་རེ། ངེད་ཚོ་ལོ་གཅིག་འཚོ་བའི་ཐབས་ཡོད་དེ། ཁྱིམ་བདག་སྡུམས་བྱེད་ཀྱི་འབྱོར་བ་འདི་ཚོ་ངེད་ཀྱི་ཡིན་ནོ་བྱས་ལ། ཁྱིམ་བདག་ཚུལ་ཁྲིམས་ལ་ཐམས་ཅད་ཡིད་ཆེས་པས་ཁོ་དབེན་པར་འཁྲིད་ལ་བསྡིགས་ལ་ཁས་ལེན་བྱེད་དུ་གཞུག་བྱས་པས། དེ་ཐབས་ཡིན་ནོ་ཟེར་ནས།ཚུལ་ཁྲིམས་ཀྱིས་ཚོང་དཔོན་བཟུང་ནས་དབེན་པར་ཁྲིད་དེ།མཚོན་ཐོགས་ནས་ཁྱོད་འཆིའམ་གསོན་བྱས་པས། ཁྱེད་ཅི་ལྟར་བྱེད་པའོ་ཟེར། ཁྱེད་རང་ལ་རག་ལས་པས་ངེད་ཚོའི་དཔང་པོ་བྱས་ན་མི་གསོད་བྱས་པས། བདེན་པས་བྱེད་དགོས་སམ་རྫུན་པས་བྱེད་དགོས་ཟེར། རྫུན་པས་བྱེད་དགོས་བྱས་པས། ཚོང་དཔོན་གྱི་བསམ་པ་ལ་ཚེ་འདིའི་སྲོག་གི་ཕྱིར་རྫུན་བྱས་ན་སྐྱེ་བ་་་་གཏན་དུ་སྡུག་བསྔལ་མྱོང་བར་འགྱུར་བས་དེ་བས་ཤི་བ་རང་སླ་སྙམ། ཁྱེད་རང་སོད་ཅིག་ཛུན་མི་སྨྲ་བྱས་པས་གཡོ་ཅན་རྣམས་ཀྱིས་བཏང་ངོ་། །དེ་བཞིན་དུ་སྲོག་ལ་བབས་ཀྱང་ཛུན་སོགས་མི་དགེ་བ་བཅུ་མི་བྱེད་པ་གལ་ཆེ། འོ་ན་དགེ་བ་ཅི་ལྟར་སྒྲུབ་དགོས་སྙམ་ན། མི་དགེ་བ་བཅུ་བོ་སྤང་བ་དེ་དགེ་བ་བཅུ་ཡང་ཡིན། དེ་ལྟར་སྤོང་བ་ལ་འབད་ན་མཐོ་རིས་ཀྱི་རྟེན་གཙང་མ་ཞིག་ཐོབ་་་་་པར་གསུངས། འོན་ཀྱང་སྔོན་གྱི་སྐྱེས་བུ་དམ་པ་རྣམས་ཀྱིས། ཕྱི་393

མར་ལམ་སྒྲུབ་པ་ལ་ས་ཆོད་ཆེ་བ་འབྱུང་བའི་ཕྱིར། ཚེ་ཕུན་སུམ་ཚོགས་པ། ཁ་དོག་ཕུན་སུམ་ཚོགས་པ། རིགས་ཕུན་སུམ་ཚོགས་པ། དབང་ཕྱུག་ཕུན་སུམ་ཚོགས་པ། ཚིག་བཙུན་པ། དབང་ཆེ་བར་གྲགས་པ། སྐྱེ་བ་ཉིད་ཡིན་པ། སྟོབས་དང་ལྡན་པ་སྟེ། རྣམ་སྨིན་བརྒྱད་ལྡན་གྱི་ལུས་རྟེན་ཁྱད་པར་ཅན་ཐོབ་པའི་རྒྱུ་དགེ་བ་མཛད་པ་ལྟར། འོ་སྐོལ་རྣམས་ཀྱང་ཚེ་གཅིག་ལུས་གཅིག་ལ་སངས་རྒྱ་བ་དཀོན་པས་མ་འོངས་པའི་སྐྱེ་བ་གཞན་བརྒྱུད་ནས་སངས་རྒྱ་དགོས། དེ་ལ་ཚེ་རིང་པོ་བྱུང་ན། དགེ་བ་མང་བོ་ཡུན་རིང་བསོག་ནུས་པས། དེའི་རྒྱུ་ལ་ད་ལྟ་སེམས་ཅན་གཞན་ལ་མི་འཚེ་ཞིང་མི་འཚེ་བའི་བསམ་པ་རྒྱུན་དུ་བསྟེན་པ་དང་། གཞན་ཡང་སྲོག་བླུ་ཚེ་ཐར་བཏང་བ་ནད་པའི་ནད་གཡོག་སྨན་སྦྱིན་པ།སྲོག་ཆགས་བོང་བུ་སོགས་ལ་དབྱུག་པ་སོགས་ཀྱིས་འཚེ་བ་མ་་་་་་བྱས། གཞན་གྱིས་བྱེད་པ་ལ་ཡང་ཐབས་དུ་མའི་སྒོ་ནས་བྱེད་དུ་མ་བཅུག་ན། ཚེ་རིང་བ་དང་ནད་མེད་པར་འགྱུར། ཁ་དོག་མཛེས་ན་མཐོང་བ་ཙམ་གྱིས་གདུལ་བྱ་འདུ་ཞིང་ཚིག་ལ་ཉན་་་་་་པས། དེའི་རྒྱུ་ལ་མར་མེ་སོགས་སྣང་བ་དང་། གོས་རྒྱན་གསར་བ་སྦྱིན་པ། གཞན་ཡང་ཁྲོ་བ་མེད་པར་བཟོད་པ་བསྒོམས་ན།གཟུགས་བྱད་མཛེས་པར་འགྱུར། ཀུན་གྱེས་བཀུར་བའི་རིགས་མཐོན་པོར་སྐྱེས་ན། གང་བསྒོ་བ་ལས་གཞན་མི་འདའ་བར་སྒྲུབ་394

པས། དེའི་རྒྱུ་ང་རྒྱལ་བཅོམས་ནས་བླ་མ་མཁན་པོ་སོགས་ལ་ཕྱག་སོགས་བྱ་ཞིང་། གཞན་ཀུན་ལ་ཡང་བྲན་ལྟར་གུས་པར་བྱས་ན་མཐོན་པོའི་རིགས་སུ་སྐྱེས། གཉེན་འཁོར་ལོངས་སྤྱོད་སོགས་འཛོམས་ནས་དབང་ཕྱུག་ཆེ་བ་བྱུང་ན། སྦྱིན་པས་སེམས་ཅན་རྣམས་བསྡུས་ཏེ་སྨིན་པར་བྱེད་ནུས་པས། དེའི་རྒྱུར་ཟས་གོས་སོགས་ཀྱིས་སློང་བ་ལ་ཕན་འདོགས་པ་དང་། མ་སླངས་ཀྱང་ཕན་འདོགས་གང་ནུས་བྱ། དགེ་འདུན་པ་སོགས་ཆོས་བྱེད་པ་ལ་མཁོ་བའི་ཡོ་བྱད་མེད་པ་ལ་ཡོ་བྱད་སྦྱིན་པས་དབང་ཕྱུག་ཆེ་བར་་་་་་་་འགྱུར། ཚིག་བཙུན་པོ་བྱུང་ན། གདུལ་བྱས་ཚིག་རྣམས་ཚད་མར་བཟུང་ནས་སྒྲུབ་པས། དེའི་རྒྱུར་ངག་གིས་ཉེས་པ། ཛུན་ཕྲ་མ་ཚིག་རྩུབ་ངག་འཁྱལ་རྣམས་སྤངས་པས་ཚིག་བཙུན་པར་འགྱུར།དབང་ཆེ་བར་གྲགས་པ་བྱུང་ན་ཕན་བཏགས་པའི་བྱས་པ་དྲིན་གཟོ་འོང་ཞིང་མྱུར་དུ་བགོ་བ་ཉན་པས། དེའི་རྒྱུར་ཕྱི་མར་རང་ལ་ཡོན་ཏན་སྣ་ཚོགས་འབྱུང་བའི་སྨོན་ལམ་འདེབས་ཤིང་།དཀོན་མཆོག་བླ་མ་མཁན་སློབ་ཕ་མ་ལ་མཆོད་པ་བྱས་པས།དབང་ཆེ་བར་གྲགས་པར་འགྱུར། སྐྱེ་བ་ཕོ་ལུས་ཐོབ་ན་ཆོས་བྱེད་པ་ལ་གེགས་ཉུང་བས་ཆོས་གང་བྱེད་ཀྱང་རང་དབང་ཐོབ་པས།དེའི་རྒྱུར་ཕོ་ལུས་ཐོབ་པ་ལ་དགའ་ཞིང་འདུན་པ་བྱ། བུད་མེད་ཀྱི་ལུས་ལ་མི་དགའ་ཞིང་ཉེས་དམིགས་སུ་བལྟ། ཕོ་ཡི་དབང་པོ་395

གཅོད་པ་ཐར་བར་བྱས་པས་སྐྱེ་བ་ཕོ་ལུས་ཐོབ་པར་འགྱུར།སྟོབས་དང་ལྡན་ན་རང་གཞན་གྱིས་དོན་གང་ཡང་སྤྲོ་བཞིན་་་་་་་སྒྲུབ་ནུས་པས། དེའི་རྒྱུར་གཞན་གྱིས་གཏན་ནས་མ་ནུས་པ་རྣམས་རང་གིས་བྱེད་ཅིང་། བསྡོམས་ནས་ནུས་པ་རྣམས་ལའང་གྲོགས་བྱེད་ཅིང་བཟའ་བཏུང་བྱེན་པས་སྟོབས་དང་ལྡན་པར་་་་་འགྱུར། དེ་ལྟར་རྣམ་སྨིན་གྱིས་ཡོན་ཏན་བརྒྱད་དང་ལྡན་པས་དལ་འབྱོར་གྱི་རྟེན་ཁྱད་པར་ཅན་གྱི་རྒྱུ་ལ་ཚེ་འདིར་འབད་ན།ཕྱི་མར་དེ་ལྟ་བུའི་རྟེན་གཞན་ལས་ཁྱད་པར་དུ་འཕགས་པ་ཐོབ་ནས། རྟེན་དེ་ལ་གང་ཟག་དབང་པོ་རབ་ཀྱིས་གསང་སྔགས་ཀྱི་ལམ་ཟབ་མོ་སོགས་ལ་བརྩོན་ན་ཚེ་དེར་སངས་རྒྱ་ལ། གལ་ཏེ་དེ་ལྟ་བུ་མ་བྱུང་ཡང་མ་འོངས་པ་ན་ལྷ་བས་ལྷག་པའི་ལུས་ཐོབ་་་་་་་ནས། རྟེན་དེའམ་མ་འོངས་པའི་སྐྱེ་བ་བཟང་པོ་ཤ་སྟག་བརྒྱུད་ནས་མྱུར་དུ་སངས་རྒྱ་བར་འགྱུར་རོ། །མདོར་ན་སེམས་ཅན་གཞན་ལ་དངོས་སམ་བརྒྱུད་ནས་གནོད་པའི་ལས་ཐམས་ཅད་ལ་མི་དགེ་བ་ཟེར་བས་དུག་བཞིན་དུ་སྤོང་དགོས། སེམས་ཅན་གཞན་ལ་དངོས་སམ་བརྒྱུད་ནས་ཕན་པ་ཐམས་ཅད་ལ་དགེ་བ་ཟེར་བས་སྒྲུབ་འཚལ། དུས་རྒྱུན་དུ་ཉེས་སྤྱོད་ཀྱིས་མ་གོས་པ་ལ་འབད་ཅིང་། གལ་ཏེ་བག་མེད་པ་དང་། ཉོན་མོངས་པ་སྟོབས་ཆེ་ཞིང་གཉེན་བོ་སྟོབས་ཆུང་བའི་དབང་གིས་འཕྲལ་དུ་ཉེས་པ་་་་་་་396

བྱས་པ་དང་། ཚེ་སྟོད་དང་ཚེ་རབས་སྔོན་མ་རྣམས་སུ་མ་ཤེས་པའི་དབང་གིས་སྡིག་པ་མི་དགེ་བའི་ལས་བསགས་པ་རྣམས་་་་་་་ཀྱང་སྟོབས་བཞིའི་སྒོ་ནས་བཤགས་དགོས་ཏེ། སྔོན་དགེ་སློང་ཞིག་གྲོང་དུ་བསོད་སྙོམས་ལ་ཕྱིན་པས་ཕམ་པ་བྱུང་ནས། འཆབ་སེམས་ནི་ཡེ་མེད་པར། ང་ནི་ཉམས་པའོ་ཞེས་སྒྲོགས་ཤིང་མཉན་ཡོད་ཀྱི་ཐེམ་པ་ལ་འགྱེལ་ནས་འདུག་པ་ལ། བཅོམ་ལྡན་འདས་ཀྱི་ཞལ་ནས། དགེ་སློང་མ་འཇིགས་ཤིག་ང་ལ་སྟོབས་བཞི་ཞེས་བྱ་བའི་ཆོས་ཀྱི་རྣམ་གྲངས་ཡོད་དོ་ཞེས་སྟོབས་བཞི་གསུངས་པ་་་་་་་ཡིན་པས། དེས་ན་འོ་སྐོལ་རྣམས་ཀྱིས་ཀྱང་སྟོབས་བཞིའི་བཤགས་པ་བྱས་ན། ཕམ་པ་བཞི་དང་མཚམས་མེད་པ་ལྔའི་ལས་བྱས་པ་ཡང་དག་པར་འགྱུར་ཏེ། སྔོན་མི་གདུང་བ་སོར་མོའི་འཕྲེང་བ་ཅན་ཞེས་བྱ་བས། མི་དགུ་བརྒྱ་དང་དགུ་བཅུ་གོ་དགུ་བསད་པ། ཕྱིས་རྣམ་པར་སུན་འབྱིན་པ་ཀུན་ཏུ་སྤྱོད་པའི་སྟོབས་ཉམས་སུ་བླངས་པས། སྡིག་པ་ཐམས་ཅད་བྱང་ནས་དགྲ་བཅོམ་པའི་གོ་འཕང་ཐོབ་པ་བྱུང་། དེ་བཞིན་དུ་འོ་སྐོལ་རྣམས་ཀྱིས་ཀྱང་རྣམ་པར་སུན་འབྱིན་པ་ཀུན་ཏུ་སྤྱོད་པའི་སྟོབས། སྔར་བྱས་ཀྱི་སྡིག་པ་ལ་དུག་ཁོང་དུ་ཤོར་བ་ལྟ་བུའི་མནོང་འགྱོད་དྲག་པོའི་སྒོ་ནས་ཡུལ་ཁྱད་པར་ཅན་ཕལ་མོ་ཆེའི་སྤྱན་སྔར་མཐོལ་་་་་་་་་་་་་བཤགས་བྱས་ན་དག་པར་འགྱུར། སྔོན་ཁྱེའུ་བདེ་བྱེད་ཅེས་བྱ་397

བས་རང་གི་དྲིན་ཅན་གྱི་མ་བསད་པས་ཕྱིས་གཉེན་པོ་ཀུན་ཏུ་་་་་སྤྱོད་པའི་སྟོབས་ཉམས་སུ་བླངས་པས་ཤི་ནས་ལྷར་སྐྱེས་ཏེ་་་་་་་་་་འཕགས་པ་རྒྱུན་ཞུགས་ཀྱི་འབྲས་བུ་ཐོབ་པ་བྱུང་། དེ་བཞིན་དུ་འོ་སྐོལ་རྣམས་ཀྱིས་གཉེན་པོ་ཀུན་ཏུ་སྤྱོད་པའི་སྟོབས་སྟོང་ཉིད་བསྒོམ་པ་དང་། མདོ་སྡེ་ཁ་ཏོན་བྱེད་པ་དང་། གསང་སྔགས་ཀྱི་བསྒོམ་བཟླས་དེ་བཞིན་གཤེགས་པའི་མཆོད་རྟེན་ལ་མཆོད་་་་་་་་་འབུལ་སྐུ་གཟུགས་བཞེངས་པ། ས་ཙཱ་གདབ་པ་ཆོས་ཀློག་པ་འབྲི་བ་སོགས་དགེ་བའི་ལས་ལ་འབད་ན་སྡིག་པ་དག་པར་འགྱུར།སྔོན་གཅུང་དགའ་བོ་ཞེས་བྱ་བ་བུད་མེད་ལ་ཆགས་པས། ཕྱིས་ཉེས་པ་དེ་ལས་སླར་ལྡོག་པའི་སྟོབས་ཉམས་སུ་བླངས་པས་ཉེས་པ་ཀུན་དག་ནས་དགྲ་བཅོམ་པའི་གོ་འཕང་ཐོབ་པ་བྱུང་། དེ་བཞིན་དུ་འོ་སྐོལ་རྣམས་ཀྱིས་ཀྱང་། ཉེས་པ་ལས་སླར་ལྡོག་པའི་སྟོབས་ཕྱིན་ཆད་སྡིག་པ་མི་དགེ་བའི་ལས་སྲོག་ལ་བབས་ཀྱང་མི་བྱེད་དོ་སྙམ་པས་སྡོམ་སེམས་ཡང་ཡང་བྱས་ན་སྡིག་པ་དག་པར་འགྱུར། སྔོན་རྒྱལ་བུ་མཐོང་ལྡན་ཞེས་བྱ་བས་རང་གི་དྲིན་ཅན་གྱེ་ཕ་བསད་པས། ཕྱིས་རྟེན་གྱི་སྟོབས་ཉམས་སུ་བླངས་པའི་སྡིག་པ་དག་ནས་བྱང་ཆུབ་སེམས་དཔར་གྱུར་ཏོ། །དེ་བཞིན་དུ་འོ་སྐོལ་རྣམས་ཀྱིས་ཀྱང་། རྟེན་གྱི་སྟོབས་དཀོན་མཆོག་ལ་སྐྱབས་འགྲོ་བྱང་ཆུབ་ཀྱི་སེམས་བསྒོམ་པ་སོགས་བྱས་ན་སྡིག་པ་དག་པར་་་་་་398

འགྱུར། དེ་ལྟར་བྱས་ན་སྟོབས་བཞི་བོ་དེ་དག་རེ་རེས་ཀྱང་སྡིག་པ་དེ་ཙམ་དག་ན། བཞི་ཀ་་ཉམས་སུ་བླངས་ན་སྡིག་པ་འདག་པ་སྨོས་ཅི་དགོས་སྙམ་དུ། དུས་རྒྱུན་དུ་སྟོབས་བཞིའི་སྡིག་བཤགས་བྱེད་པ་ལ་འབད་པར་བྱའོ། །འོ་ན་སྔོན་རྒྱལ་པོ་དཔའ་བས་བྱེན་གྱིས། མེ་ཏོག་ཟླ་མཛེས་བཀྲོངས་པ་ལ་འགྱོད་དེ་མཆོད་རྟེན་བྱས་མཆོད་པ་ཤིན་ཏུ་རྒྱ་ཆེ་བ་བྱས་ཤིང་། ཉིན་རེ་ལ་དུས་གསུམ་དུ་སྡིག་པ་བཤགས་པ། ལོ་སྟོང་ཕྲག་བྱེ་བ་གོ་ལྔར་བྱས་ཏེ། ཚུལ་ཁྲིམས་ཡང་དག་པར་བསྲུང་ཡང་། ཤི་འཕོས་ནས་མནར་མེད་དུ་སྐྱེས་པ་དང་། བསྐལ་པ་བྱེ་བ་ཁྲག་ཁྲིག་རེ་གཉིས་སུ་མིག་བཅར་བ་སོགས་སྡུག་བསྔལ་མཐའ་ཡས་པར་མྱང་བར་གསུངས་པས།སྡིག་པ་བཤགས་ཀྱང་ཨེ་འདག་མི་ཤེས་སྙམ་ན། དེ་ཡང་སྡིག་བཤགས་བྱས་པ་དོན་མེད་དུ་གྱུར་པ་མ་ཡིན་ཏེ། མ་བཤགས་ན་དེ་བས་ཀྱང་ཆེ་བ་དང་རྒྱུན་རིང་བའི་སྡུག་བསྔལ་མྱོང་དགོས་པ་ལ། བཤགས་པས་སྡུག་བསྔལ་ཆུང་ངུ་དང་ཡུན་ཐུང་དུ་བཏང་བ་ཡིན། འོན་ཀྱང་སྔོན་ཙ་རི་རོང་བསྐོར་བྱེད་དུས་མི་འགའ་ཞིག་གི་རྐང་པ་ལམ་འཕྲང་གི་རྡོ་ཡིས་བསྣད་པ་ལ་སྨན་བཅོས་བྱས་སླར་སོས་ཀྱང་སྔོན་དུ་འགྲོ་བ་རྣམས་ཀྱང་ཀུན་གྱི་རྗེས་སུ་ལུས་ནས་་་་་གནས་འཁོར་བ་ལ་རྒྱང་རིང་ངེ་སོང་བ་ལྟར་སྡིག་པ་བཤགས་པ་བྱས་པས་འདག་ཀྱང་མྱུར་དུ་སངས་རྒྱ་བ་ལ་རྒྱང་རིང་ངེ་འགྱུར།399

དེས་ན་བློ་གྲོས་དང་ལྡན་པ་རྣམས་ཀྱིས་སྔོན་ནས་སྡིག་པས་མ་་་་་གོས་པ་བྱེད་པ་མཆོག་ཡིན། གལ་ཏེ་བརྒྱ་ལ་གོས་པ་བྱུང་ན་དེ་མ་ཐག་སྟོབས་བཞིའི་བཤགས་པ་ཡིད་ཆེ་བ་རེ་བྱས་ན་འཕྲལ་དུ་་་་་་སྡིག་པ་དག་པར་འགྱུར་རོ། །སྨྲས་པ། ཉི་མའི་གཉེན་གྱིས་འགྲོ་ཀུན་གནས་སྐབས་སུ། །མངོན་མཐོའི་རྟེན་བཟང་ཐོབ་ཐབས་གང་གསུངས་པ། །སྐྱེས་བུ་ཆུང་དང་ཐུན་མོང་ལམ་རིམ་དུ། །བསྡུས་ནས་དམ་པའི་གསུངས་བཞིན་བཤད་ཚར་སོང་། །ངན་སོང་གསུམ་དང་ངན་འརྒེའི་རིགས་སུ་སྐྱེས། །སྡུག་བསྔལ་མྱོང་ན་འདོད་མཁན་སུ་ཡང་མེད། །སྡུག་བསྔལ་མི་འདོད་བདེ་བ་འབྱུང་འདོད་ན། །་དེ་རྒྱུ་མི་དགེ་སྤོང་ལ་དགེ་བ་སྒྲུབ། །ལམ་བཟང་སྒྲུབ་ལ་མཚན་ཉིད་ཚང་བའི་རྟེན། །ཐོབ་ན་ལམ་ལ་ས་ཆོད་ཆེན་པོ་འབྱུང་། །དེ་ཕྱིར་ཕྱི་མ་རྣམ་སྨིན་བརྒྱད་ལྡན་གྱེ། །རྟེན་བཟང་ཐོབ་པའི་རྒྱུ་ལ་ད་འབོད་ཅིག །དེ་ཙམ་ཞིག་ལས་སྒྲུབ་པར་མི་ནུས་པའི། །ཁྱེམ་པ་དམན་པ་བྲན་གཡོག་ལ་སོགས་པས། །དེ་ལྟར་སྒྲུབ་ལ་ཕྱི་མར་མི་ཡི་ལུས། །རྙེད་ནས་རྟེན་དེར་སངས་རྒྱས་ཐོབ་པར་སྨོན། །རྩ་བརྒྱུད་བླ་མ་རྣམས་ཀྱི་བཀའ་དྲིན་ལས། །མངོན་མཐོ་ལྷ་མིའི་ཕུན་ཚོགས་ཐོབ་པའི་ཐབས། །གང་ཤེས་རང་གཞན་ཡོངས་ལ་ཕན་པའི་ཕྱིར། །རགས་རིམ་ཙམ་ཞིག་གསལ་བར་བཤད་ཟིན་ནས། །ད་ནི་འཁོར་བའི་ཆུ་400

བོ་རབ་མེད་ལ། །བསླབ་གསུམ་རྣམ་པར་དག་པའི་གྲུ་བཏང་ནས། །བདེ་ཆེན་ཐར་པའི་གྲོང་ཁྱེར་ཉམས་དགའ་རུ། །ལེགས་པར་བགྲོད་ཚུལ་གང་ཤེས་འདི་རུ་བཤད། །དེ་ཡང་སྔོན་བྱེས་པ་ཞིག་སྐས་ལ་འཛེགས་ནས་མ་ལ་ང་ཨེ་་་་་མཐོ་ཞེས་དྲིས་པས། མ་ན་རེ། མཐོ་མཐོ་སྟེ་ད་དུང་འགྲོ་ནུས་ན་ཡར་མཐོར་ཐོང་སྨྲས་པ་བཞིན་དུ། རྙེད་དཀའ་འཇིག་སླ་ངན་སོང་སྡུག་བསྔལ་བསམས་ནས་དེ་ལས་སྐྱོབ་པའི་སྐྱབས་འགྲོ་ལས་འབྲས་དཀར་ནག་གི་བླང་དོར་བྱས་ནས། ཕྱི་མར་མཐོ་རིས་སུ་སྐྱེ་བ་ཞིག་བྱས་ན། ངན་སོང་གསུམ་ལ་བལྟས་ན་མཐོ་མཐོ་སྟེ། སྐྱེ་རྒ་ན་འཆིའི་སྡུག་བསྔལ་གྱི་མིང་ཙམ་ཡང་མི་ཐོས་པས་གཏན་བདེ་ཐར་པའི་གོ་འཕང་ཐོབ་ན་ཡོན་ཏན་ཡོད་ཚུལ་ལ་བསམ་ན། མཐོ་རྒྱུ་རང་མེད་པས། ད་དུང་དེའི་སྟེང་དུ་ལམ་ལ་སློབ་ནུས་ན་བསླབས་ནས། ཐར་པའི་གོ་འཕང་ཐོབ་པ་ཞིག་བྱ་དགོས་ཏེ། དེ་ཅིའི་ཕྱིར་ཞེ་ན། ཕྱི་མར་མི་ལུས་ཙམ་ཞིག་ཐོབ་ཀྱང་། སྔར་གྱི་་དགེ་བའི་འཕེན་ཤུགས་ཟད་པ་ན། སླར་ཡང་ངན་སོང་གསུམ་དུ་སྐྱེ་ཞིང་། སྡུག་བསྔལ་མྱོང་བཞིན་དུ་འཕྲལ་ལ་སྡིག་པ་བསགས་ནས། བསྐལ་པ་བྱེ་བ་བརྒྱར་ཡང་བདེ་འགྲོའི་སྒྲ་ཙམ་ཡང་མི་ཐོས་ཤིང་། མཐོ་རིས་ཀྱི་རྟེན་བཟང་པོ་ཐོབ་ཀྱང་མི་རྟག་ཅིང་། ངན་སོང་གསུམ་གྱི་སྦུག་བསྔལ་ཙམ་ཞིག་མེད་པ་མ་གཏོགས། གཞན་401

སྐྱེ་རྒ་ན་འཆི་འདུ་འབྲལ་བརྡེག་བརྡུང་། བཀྲེས་སྐོམ་གྲང་དྲོ་ངལ་དུབ་སོགས་སྡུག་བསྔལ་མཐའ་ཡས་པའི་ཕྱིར་རོ། །དེས་ན་འཁོར་བའི་ཉེས་དམིགས་རྣམས་བསམས་ནས། རབ་ཏུ་བྱུང་ལམ་བསླབ་པ་གསུམ་ལ་བསླབས་ནས། གཏན་བདེ་ཐར་པའི་གོ་འཕང་ཐོབ་པར་བྱ་ཚུལ་ནི། སྔོན་སངས་རྒྱས་ཀྱི་གཅུང་དགའ་བོ་རབ་ཏུ་བྱུང་ཡང་བཟང་མོ་ལ་ད་དུང་ཧ་ཅང་ཆགས་པ་མཁྱེན་་་་་ནས། རི་བོ་སྤོས་ངད་ལྡན་དུ་ཁྲིད་ནས་སྤྲེའུ་མོ་ཞར་མ་ཞིག་བསྟན་ཏེ། བཟང་མོ་དང་འདི་གཉིས་གང་གཟུགས་བཟང་གསུངས་པས། དགའ་བོ་ན་རེ། སྤྲེའུ་མོ་འདི་བཟང་མོའི་བརྒྱའི་ཆར་ཡང་མི་མཆི་ཟེར། དེ་ནས་སུམ་ཅུ་རྩ་གསུམ་ལྷ་གནས་སུ་ཁྲིད་ནས་ལྷ་མོ་རྣམས་ལ་ལྟོས་གསུངས་པས། དེར་བལྟས་པས་ཕྱོགས་གཅིག་ན་ལྷའི་བུ་མོ་མང་པོ་སྡོད་པ་མཐོང་ནས་རྒྱུ་མཚན་དྲིས་པས། གཅུང་དགའ་བོས་སྟོན་པའི་སྤྱན་སྔར་ཚངས་སྤྱོད་བསྲུང་ནས་ཤི་ན་འདིར་འོང་བས་དེའི་ཕྱིར་འདིར་སྡོད་ཟེར་་་་་་་བས། དགའ་ནས་སྟོན་པའི་མདུན་དུ་འོང་བས། ལྷ་མོ་དེ་དག་དང་བཟང་མོ་གཉིས་ཀྱི་གཟུགས་གང་བཟང་གསུངས་པས།བཟང་མོ་ལྷ་མོ་དེ་དག་གི་བརྒྱའི་ཆར་ཡང་མི་མཆི་ཟེར ཚངས་སྤྱོད་བསྲུང་ན་ཕན་ཡོན་འདི་དང་གཞན་ཡང་ཡོད་སྲུངས་ཤིག་་་་གསུངས་པས། བཟང་མོ་ལ་མ་ཆགས་པར་ལྷ་མོ་དེ་དག་འ་་ཆགས་402

ནས་ལྷ་གནས་སུ་སྐྱེ་བར་འདོད་ནས་ཚངས་སྤྱོད་བསྲུང་ངོ་། །དེ་ནས་ཉིན་གཅིག་སངས་རྒྱས་ཀྱིས་གཅུང་དགའ་བོ་དམྱལ་བའི་་་་་གནས་སུ་ཁྲིད་ནས་བལྟར་བཅུག་པས། དམྱལ་བའི་སྡུག་བསྔལ་ཆུ་བོ་རབ་མེད་དང་། སོག་ལེས་གཤགས་པ་དང་། སྟ་རེས་གཅོད་པ་ལ་སོགས་པ་མཐོང་། ཕྱོགས་ཤིག་ན་ཟངས་ཤིག་གི་ནང་དུ་ཁྲོ་ཆུ་བསྐོལ་ནས་ནང་དུ་སེམས་ཅན་སུ་ཡང་མི་འཇུག་པ་ཞིག་ཀྱང་མཐོང་ནས་རྒྱུ་མཚན་དྲིས་པས། གཅུང་དགའ་བོས་ལྷའི་འཇིག་རྟེན་དུ་སྐྱེ་བའི་ཕྱིར་ཚངས་སྤྱོད་བསྲུང་བ་ཤི་ན་ལྷ་རུ་སྐྱེ། དེ་ནས་ཚེ་འཕོས་པ་དང་འདིར་འོང་བས་དེ་ནང་དུ་འཇུག་པའི་ཕྱིར་་་་་་བཞག་གོ་ཟེར་བ། དེ་ཐོས་ནས་འཇིགས་ནས་འོང་བ་སྟོན་པའི་ཞལ་ནས་ལྷའི་འཇིག་རྟེན་ལ་སྨོན་ནས་ཚངས་སྤྱོད་བསྲུང་ན་་་་་་་ཉེས་དམིགས་འདི་དང་གཞན་ཡང་ཡོད་པས། ཁྱོད་ཀྱིས་མྱང་འདས་ཐོབ་པ་ལ་དགའ་བར་གྱེས་ལྷའི་འཇིག་རྟེན་ལ་དགའ་་་་་་་བར་མ་བྱེད་ཅིག་གསུངས་པས། གཅུང་དགའ་བོ་འཁོར་བ་མཐའ་དག་ལ་ཞེན་པ་ལོག་ནས་མྱང་འདས་ཐོབ་པའི་ཕྱིར་་་་་་་་་་ཚངས་སྤྱོད་བསྲུང་། ཆོས་ལ་བརྩོན་འགྲུས་བརྩམས་པས་དགྲ་བཅོམ་པའི་གོ་འཕང་ཐོབ། དེ་བཞིན་དུ་འོ་སྐོལ་རྣམས་ཀྱིས་མཐོ་རིས་ལྷ་མིའི་གནས་གང་དུ་སྐྱེས་ཀྱང་དགེ་བའི་འཕེན་ཤུགས་་་་་་་ཟད་པ་ན་སླར་ངན་སོང་གི་གནས་སུ་ལྷུང་ནས་སྡུག་བསྔལ་མྱོང་403

དགོས་པར་བསམས་ནས་མཐོ་རིས་ཀྱི་བདེ་བ་ལ་ཡང་མི་ཆགས་པར། གཏན་བདེ་ཐར་པའི་བདེ་བ་ཐོབ་པ་ཞིག་བྱ་དགོས། སྔོན་མཉམ་མེད་ཟས་གཙང་གི་སྲས་པོ་དེ་ཉིད་ཀྱིས་ཡབ་ཀྱི་རྒྱལ་སྲིད་བཟུང་ཡོད་དུས། དུས་ལན་ཅིག་གི་ཚེ་སྲས་གཞོན་ནུ་ཤིང་རྟ་ལ་ཆིབས་ཏེ། གྲོང་ཁྱེར་གྱི་ཤར་སྒོར་ཕྱིན་པ་ན། མི་རྒས་ཤིང་འཁོགས་པ། ལུས་སྒུར་བོར་གྱུར་པ། མགོ་སྤྲ་ཐོག་བཞིན་དཀར་བ། ཁ་སྣ་ཞོམ་པ། སོ་བུད་པ། འ་ཁར་བ་ལ་བརྟེན་པ། ཡན་ལག་ཐམས་ཅད་འདར་བ་ཞིག་གཟིགས་པས། ཤིང་རྟའི་ཁ་ལོ་བསྒྱུར་བ་ལ་འདི་ཅི་ཡིན་དྲིས་པས། འདུན་པས་སྨྲས་པ། ལྷ་གཅིག་མི་འདི་རྒས་པས་ཟིལ་གྱིས་ནོན། །དབང་པོ་རྒུད་ཅིང་སྡུག་བསྔལ་ལུས་སྟོབས་ཉམས། །གཉེན་བཤེས་ཚོགས་ཀྱི་སྤངས་ཤིང་མགོན་མེད་གྱུར། །རང་དོན་མི་ནུས་གཞན་གྱིས་བོར་བ་གཟིགས། །ཞེས་ཟེར་རོ། །དེ་ནས་སྲས་གཞོན་ནུས་འདི་ནི་འདི་གཅིག་པུའི་རིགས་ལགས་སམ། གཞན་གྱེ་རིགས་ལའང་འོང་དྲིས་པས། འདུན་པ་ན་རེ། ལྷ་གཅིག་འདི་ཡི་རིགས་ཆོས་མ་ལགས་ཡུལ་འཁོར་ཆོས་མ་ལགས། །སྐྱེ་བོ་ཀུན་ཀྱང་དར་ལ་བབས་པ་རྒས་པས་འཇོམས། །ཁྱོད་ཀྱི་ཡབ་དང་ཡུམ་དང་གཉེན་གྲོགས་ཀྱང་། །རྒས་པས་ཐར་པའི་ཐབས་ནི་གཞན་མ་མཆིས། །ཞེས་སྨྲས་ཚེ། སྲས་གཞོན་ནུས་སྨྲས་པ། བདག་ཅག་བྱིས་པའི་སྐྱེ་བོ་མི་མཁས་པ། །བློ་ངན་གཞོན་404

པའི་རྒྱགས་པས་རྒས་མ་མཐོང་། །ད་ནི་སླར་འགྲོ་ཤིང་རྟ་མྱུར་དུ་བསྒྱུར། །གང་ཡང་རྒས་ལ་གནས་ན་རྩེ་དགས་ཅི་ཞིག་བྱ། །གསུངས་ནས་ཤིང་རྟ་ནང་དུ་བསྒྱུར་ཏེ་གྲོང་ཁྱེར་དུ་ཞུགས་སོ། །ཡང་དུས་གཅིག་གི་ཚེ་སྔར་ལྟར་ལྷོ་སྒོར་ཕྱིན་པས། མི་སྔོ་ཞིང་རིད་པ། རྨུ་ཛིངས་ཅན་སྨན་པ་དང་ཁ་ཟས་ཀྱི་བོར་བ་རང་གི་མི་གཙང་བས་ལུས་ལ་གོས་ཤིང་། མགོན་མེད་སྐྱབས་མེད་ཅིག་གཟིགས་པས། ཁ་ལོ་བསྒྱུར་བ་ལ་དྲིས་པས། འདུན་པ་ན་རེ། ལྷ་གཅིག་མི་འདི་ནད་ཀྱིས་བཏབ་པ་སྟེ། །ནད་ཀྱིས་ཉེན་ཞིང་མྱུར་དུ་འགུམས་ལ་ཐུག །ཟུག་རྔུས་གཟིར་ཞིང་ལུས་སྟོབས་རྣམ་པར་ཉམས། །མགོན་དང་སྐྱབས་དང་དཔུང་གཉེན་མེད་པ་ལགས། །ཞེས་སྨྲས་པས། སྲས་གཞོན་ནུས་སྨྲས་པ། འདི་ནི་འདི་གཅིག་པུའི་རིགས་ལགས་སམ། གཞན་གྱི་རིགས་ལའང་འོང་དྲིས་པས།འདུན་པས་ཚིགས་བཅད་སྔ་མ་བཞིན་སྨྲས་ཚེ། སྲས་གཞོན་ནུས་སྨྲས་པ། ནད་མེད་པ་ནི་རྨི་ལམ་རྩེ་ཞིང་དགའ་དང་མཚུངས། །ནད་ཀྱི་འཇིགས་པ་འདི་ལྟར་ཤིན་ཏུ་མི་བཟོད་པ། །སྐྱེས་བུ་མཁས་པས་གནས་འདི་མཐོང་ན་ཇི་ལྟ་བུར། །རྩེ་ལ་དགའ་ཞིང་སྡུག་པའི་འདུ་ཤེས་ཅི་ཕྱིར་སྐྱེ། །གསུངས་ནས་ཤིང་རྟ་སླར་བསྒྱུར་ཏེ་གྲོང་ཁྱེར་དུ་ཞུགས་སོ། །ཡང་དུས་གཅིག་གི་ཚེ་གྲོང་ཁྱེར་གྱི་ནུབ་སྒོར་ཕྱིན་པས། མི་གཅིག་ཤི་ནས་རོ་ཁྱོགས་ལ་བཏེག་ཏེ། ཉེ་405

དུའི་ཚོགས་རྣམས་ངུ་ཞིང་བྲང་བརྡུང་སྨྲེ་སྔགས་འདོན་ཞིང་འོ་་་་དོད་འབོད་པ་ཞིག་གཟིགས་པས། ཁ་ལོ་བསྒྱུར་བ་ལ་དྲིས་པས།འདུན་པ་ན་རེ། ལྷ་གཅིག་མི་འདི་ཤི་བར་གྱུར་པ་སྟེ། །ཕ་མ་མ་མཆིས་བུ་རྣམས་ཀུན་དང་བྲལ། །ལོངས་སྤྱོད་ཁྱེམ་དང་མཛའ་བཤེས་ཚོགས་རྣམས་བཞག །འཇིག་རྟེན་ཕ་རོལ་སོང་སྟེ་སླན་ཆད་འདི་མི་མཐོང་། །ཞེས་ཟེར་རོ། །འདི་ནི་འདི་གཅིག་པུའི་རིགས་སམ། གཞན་ལའང་འོང་སྨྲས་པས། འདུན་པས་ཚིགས་བཅད་སྔ་མ་ལྟར་སྨྲས་ཚེ། སྲས་གཞོན་ནུས་སྨྲས་པ། རྒས་པས་གནོད་པར་འགྱུར་ན་གཞོན་པས་ཅི་ཞིག་བྱ། །སྣ་ཚོགས་ནད་ཀྱི་གནོད་གྱུར་ནད་མེད་ཅི་ཞིག་བྱ། །རིང་དུ་མི་གནས་འཆི་གྱུར་གསོན་པས་ཅི་ཞིག་རུང་། །འདུན་པ་སླར་ལོག་འདི་ནས་ཐར་པར་བྱ་བར་བསམ། །གསུངས་ནས་ཤིང་རྟ་སླར་བསྒྱུར་ཏེ་གྲོང་ཁྱེར་དུ་ཞུགས་སོ། །ཡང་དུས་གཅིག་གི་ཚེ་གྲོང་ཁྱེར་བྱང་སྒོ་རུ་ཕྱིན་པས། དགེ་སློང་ཞི་བ་དུལ་བ་ཆོས་གོས་དང་ལྷུང་བཟེད་ཐོགས་པ་ཞིག་གཟིགས་པས། འདི་ཅི་ཡིན་དྲིས་པས། འདུན་པ་ན་རེ། ལྷ་གཅིག་འདི་མིང་དགེ་སློང་ཞེས་ནི་བགྱི་བ་ལགས། །འདོད་པའི་དགའ་བ་སྤངས་ཤིང་ཤིན་ཏུ་དུལ་བར་སྤྱོད། །བདག་ཉིད་ཞི་བ་འཚོལ་ཞིང་རབ་ཏུ་བྱུང་བར་གྱུར། །འདོད་ཆགས་ཞེ་སྡང་བྲལ་བའི་བསོད་སྙོམས་སྤྱོད་ཅིང་རྒྱུ། །ཞེས་སྨྲས་ཚེ་སྲས་406

གཞོན་ནུས་སྨྲས་པ། འདི་ནི་དགེ་བར་རབ་སྨྲ་ང་ཡང་འདོད་པ་་སྟེ། །རབ་ཏུ་བྱུང་བ་མཁས་པ་རྣམས་ཀྱིས་རྟག་ཏུ་བསྔགས། །དེ་ནི་བདག་ལ་ཕན་ཞིང་སེམས་ཅན་གཞན་ལའང་ཕན། །འཚོ་བ་བདེ་ཞིང་རྒ་དང་ན་དང་འཆི་ལས་གྲོལ། །གསུངས་ནས་ཤིང་རྟ་སླར་བསྒྱུར་ཏེ་གྲོང་ཁྱེར་དུ་ཞུགས་སོ། །དེ་ལྟར་རྒས་པའི་སྡུག་བསྔལ་དང་ན་བའི་སྡུག་བསྔལ་དང་འཆི་བའི་སྡུག་བསྔལ་་་་་་་་་་་གཟིགས་པས་རྐྱེན་བྱས་འཁོར་བ་སྡུག་བསྔལ་གྱི་རང་བཞིན་ལ་་་་ཐུགས་སྐྱོ། དགེ་སློང་ཞི་བ་དུལ་བ་དེ་གཟིགས་པས་དགེ་སློང་དེ་ལྟ་བུ་ཞིག་བྱེད་པ་ལ་ཐུགས་སྤྲོ། ཡབ་ཀྱི་དྲུང་དུ་བྱོན་ནས་རབ་ཏུ་བྱུང་བར་གནང་བར་ཞུ་ཞུས་པས་མ་གནང་གཞན་ཅི་འདོད་་་་་་་སྦྱིན་གྱིས་སྲས་རང་གི་གང་འདོད་སྨྲོས་ཤིག་བྱས་པས། སྲས་གཞོན་ནུས་སྨྲས་པ། རྒ་དང་ན་དང་འཆི་འགྱུར་བ། །གལ་ཏེ་འདི་གསུམ་ཡོད་མིན་ན། །བདག་ཀྱང་ཤིན་ཏུ་ཡིད་འོང་བའི། །ཡུལ་རྣམས་ལ་ནི་དགའ་བར་འགྱུར། །གསུངས་པས། དེ་ལྟ་བུ་སྦྱིན་མི་ནུས་སོ་བྱས་པས། སྲས་གཞོན་ནུས་སྨྲས་པ། རྒས་པ་མཐོང་བ་ན་བའི་སྡུག་བསྔལ་ཏེ། །སེམས་དང་བྲལ་བའི་འཆི་བ་མཐོང་ཙ་ན། །འཇིག་རྟེན་སྤྱོད་པ་བདག་གིས་ནུས་རེ་གན། །དེ་བས་བདག་ནི་མངོན་པར་འབྱུང་བར་བགྱི། །གསུངས་ནས་ཕོ་བྲང་དུ་བཞུད་པ་དང་། ཡབ་རྒྱལ་པོས་རྒྱལ་སྲིད་སྤང་གིས་དོགས་ནས། སྒོ་བ་407

བཞིའི་དཔུང་གི་ཚོགས་ཀྱིས་བསྐོར། བཙུན་མོ་རྣམས་ཀྱི་དབུས་སུ་བཞག་ནས། ཉིན་མཚན་མེད་པར་བསྲུངས་སོ། །དེར་མཚན་གཅིག་ཀུན་གཉིད་ཀྱིས་ནོན་པར་བྱས། ནམ་ཕྱེད་ཙམ་ན་ཕོ་བྲང་གི་སྒོ་ཕྱེ་འདུན་པ་ལ་རྟ་མཆོག་སྔགས་ལྡན་ལ་སྒ་ཆས་སྤྲོད་དུ་་་་་་་བཅུག གོས་ཀ་ཤི་ཀ་དབུ་ལ་ཐོགས། རྟ་མཆོག་སྟེང་དུ་བྱོན་ནས་བྲོས་ཏེ། ཡབ་ཟས་གཙང་བཙུན་མོ་ས་འཚོ་མ་གྲགས་འཛིན་མ།རི་དྭགས་སྐྱེས་གསུམ་བུད་མེད་ཀྱི་འཁོར་དྲུག་ཁྲི་དང་བཅས་པ།རྒྱལ་ཕྲན་བློན་གྱི་ཚོགས་འདོད་ཡོན་ལོངས་སྤྱོད་ཟད་མི་ཤེས་པ་ཐམས་ཅད་མཆིལ་མའི་ཐལ་བ་བཞིན་དོར་ནས། རང་བྱུང་གི་མཆོད་རྟེན་རྣམ་དག་དྲུང་དུ་བྱོན་རྟ་མཆོག་ཕྱིར་བཏང་དབུ་སྐྲ་བྲེགས་ཏེ། བར་སྣང་ལ་གཏོར་བ་ལྷ་རྣམས་ཀྱིས་མཆོད་པའི་རྟེན་དུ་བླངས་སོ། །དེ་ནས་གོས་ཀ་ཤི་ཀ་བརྒྱ་བྱིན་ལ་སྦྱིན་ནས་བརྒྱ་བྱིན་གྱིས་གོས་ངུར་སྨྲིག་གི་ན་བཟའ་ཕུལ་བ་སྐུ་ལ་གསོལ། ཆུ་བོ་ནེེ་རཉྫ་ནའི་འགྲམ་དུ་དཀའ་བ་ལོ་དྲུག་སྤྱད་པ་སོགས་སྟོན་པ་་་་་ཐུགས་རྗེ་ཅན་གྱི་རྣམ་ཐར་ལྟར་འོ་སྐོལ་རྣམས་ཀྱིས་ཀྱང་། མིའི་སྐྱེ་བའི་སྡུག་བསྔལ། རྒས་པའི་སྡུག་བསྔལ། ན་བའི་སྡུག་བསྔལ།འཆི་བའི་སྡུག་བསྔལ། ལྷ་མ་ཡིན་གྱི་འཐབ་རྩོད་ཀྱི་སྡུག་བསྔལ།ལྷའི་འཆི་འཕོ་ལྟུང་བའི་སྡུག་བསྔལ་སོགས། མཐོ་རིས་སུ་སྐྱེས་ནའང་སྡུག་བསྔལ་གྱི་རང་བཞིན་ལས་མ་འདས་ཚུལ་བསམས་་་་་408

ནས། གང་ལ་ཡང་མི་ཆགས་པར་འཁོར་བ་འདི་ལས་ཐར་པ་ཞིག་བྱ་དགོས། སྔོན་བྱིས་པ་ཞིག་ལྟོགས་ནས་མ་ལ་རྩམ་པ་འདོད་ཟེར་བ་ལ། མ་ཡིས་རྩམ་པ་མེད། ཉུང་མ་བསྲེགས་པ་ཞིག་འདོད་དམ།མ་བསྲེགས་པ་ཞིག་འདོད་དམ། ཆོལ་པ་ཞིག་འདོད་དམ་བྱས་པས། བྱེས་པ་ན་རེ། དེ་ཚོ་ཀུན་ཉུང་མ་ཡིན། ང་རྩམ་པ་འདོད་ཟེར་རོ། །དེ་བཞིན་དུ་འོ་སྐོལ་རྣམས་ཀྱིས་ལྷ་རུ་སྐྱེས་ན་སྐྱིད་སྙམ་སྟེ། ལྷ་ལ་ཡང་སྲེད་པ་འཕེལ་བའི་སྡུག་བསྔལ། འདོད་པས་མྱོས་པའི་སྡུག་བསྔལ། འཆི་འཕོ་ལྟུང་བའི་སྡུག་བསྔལ་དཔག་ཏུ་མེད་པ་ཡོད་པས། འདོད་ཁམས་གཟུགས་ཁམས་གཟུགས་མེད་ཁམས་ཀྱི་ལྷ་རིགས་གང་དུ་སྐྱེས་ཀྱང་དེ་ཚོ་ཀུན་སྡུག་བསྔལ་ཡིན། དེས་མི་ཕན་ཐར་པའི་གོ་འཕང་ཐོབ་པ་ཞིག་བྱེད་དགོས། སྔོན་དབུས་ཕྱོགས་ཀྱི་ཞང་མུ་ནེ་དཔལ་བྱ་བ་ལ། བུ་སྤུན་བརྒྱུད་ཡོད་དེ། དེ་ཐམས་ཅད་ལའང་བུ་མང་པོ་ཡོད་པས། མུ་ནེ་དཔལ་ཁོ་ལ་མི་ཀུན་སྨོན་ནེ་པར་ཡོད་ཙ་ན། ཁོང་སྡུག་འཁུན་ཤོར་བ་གཞན་གྱིས་ཁྱོད་ལས་སྐྱིད་པ་མེད་པ་ལ། ཅི་ལ་འཁུན་དྲིས་པས། ཁོ་ན་རེ། མི་དུ་སྐྱིད་དུ་ཚོར་ཙམ་ན་མི་རུང་། ང་སྐྱིད་པ་ཞིག་བྱུང་བས་ད་མི་རུང་གིས་དོགས་ཟེར་སྐད། དེས་ན་སྐྱིད་པ་དེ་ཡང་སྡུག་བསྔལ་དུ་སོང་ན་སྡུག་པ་ཀུན་ལ་སྨོས་ཅི་དགོས། དེས་ན་ལྷ་དང་མིའི་གནས་ན་བདེ་བ་མེད་ན་ངན་སོང་གསུམ་སྨོས་ཅི་དགོས། དེས་ན་409

ཁམས་གསུམ་འཁོར་བ་འདི་ནས་མཐར་ཕྱིན། མཐོ་དམན་གང་དུ་སྐྱེས་ཀྱང་སྡུག་བསྔལ་གྱི་རང་བཞིན་མ་གཏོགས་བདེ་བའི་གོ་སྐབས་མེད། འཁོར་བའི་ཕུན་ཚོགས་འདི་ཐམས་ཅད་ཀྱང་སྡུག་བསྔལ་བསྐྱེད་པའི་རྒྱུ་འབའ་ཞིག་ཡིན། སྡུག་བསྔལ་ལ་བདེ་བར་འཛིན་མི་རུང་། སྡུག་བསྔལ་སྡུག་བསྔལ་དུ་ངོ་ཤེས་དགོས། ཕྱེ་མ་ལེབ་ཀྱིས་མར་མེ་ལྷ་ཁང་དུ་མཐོང་ནས་དེར་དགའ་དགའ་འདྲ་བར་སྙེགས་པས་མེ་ལྕེས་ཚིག་ནས་མར་ཁུར་ལྷུང་། དེ་བཞིན་དུ་འོ་སྐོལ་རྣམས་ཀྱིས་ཀྱང་འཁོར་བ་སྡུག་བསྔལ་གྱི་རང་བཞིན་ལ་བདེ་བར་མཐོང་ཞིང་ཆགས་པས་འཁོར་བའི་ནང་དུ་ལྷུང་ནས་་་་སྡུག་བསྔལ་མྱང་། གླང་པོ་ཆེ་རེག་བྱ་ལ་དགའ་བས་ཁོའི་ལུས་ལ་དལ་བུས་འཕྲུག་ཚེ་དགའ་ནས་ཙོག་གེ་སྡོད་པ་ལ་སྤྱི་བོར་ལྕགས་ཀྱུ་བཏབ་ནས་གང་འདོད་དུ་ཁྲིད། དེ་བཞིན་དུ་འོ་སྐོལ་རྣམས་ཀྱང་རེག་བྱ་ལ་དགའ་དགའ་ན་སྡུག་བསྔལ་གྱི་ལྕགས་ཀྱུས་་་་་་་་་་འཛིན། བུང་བ་མི་གཙང་དྲི་ལ་དགའ་སྟེ་འཁོར་ནས་མི་གཙང་བའི་འདམ་རྫབ་དུ་ལྷུང་ཞིང་བྱ་བྱིས་ཀྱིས་འཁྱེར། དེ་བཞིན་དུ་འོ་སྐོལ་ཡང་འདོད་པའི་དྲི་མ་ལ་འཁོར་འཁོར་ནས་ཉོན་མོངས་་་་་་་པའི་འདམ་དུ་བྱིང་ཞིང་ལས་ངན་བདུད་ཀྱིས་འཁྱེར། ལྷོའི་རི་དྭགས་གསོད་པ་ཀུན་གྱིས་ནགས་གསེབ་ཏུ་ཡིབ་ནས། གླིང་བུ་སོགས་སྒྲ་སྙན་བརྡུངས་པས། རི་དྭགས་སྒྲ་ལ་དགའ་བས་དེ་410

ཕྱོགས་སུ་ཉན་དུ་འོང་ཚེ་ཕག་ནས་མདའ་རྒྱབ་ནས་གསོད། དེ་བཞིན་དུ་འོ་སྐོལ་ཡང་ཚེ་འདིའི་སྙན་གྲགས་ཀྱི་རྗེས་སུ་འབྲངས་ན་ཆགས་སྡང་གི་རྔོན་པས་གསོད་པར་འགྱུར། སྔོན་མི་ཚང་ཞིག་གི་སྒོར་བུ་མོ་གཟུགས་མཇེས་པ་ཞིག་འོང་བ་ཁྱོད་ཀྱི་མིང་ལ་ཅི་་་་ཟེར་ཡོན་ཏན་ཅི་ཡོད་དྲིས་པས། མིང་ལ་བཀྲ་ཤིས་ལྷ་མོ་ཟེར།ཡོན་ཏན་ནི་འདོད་དགུ་བྱེན་ནས་གར་བསྡད་སར་བཀྲ་ཤིས་་་་་་་པར་བྱེད་ཟེར་བ་ནང་དུ་བཞག་ཚེ། ཕྱི་དྲོ་བུད་མེད་མདོག་མི་སྡུག་པ་ཞིག་བྱུང་བ། མིང་ལ་ཅི་ཟེར་ཡོན་ཏན་ཅི་ཡོད་དྲིས་པས།མིང་ལ་བྱུར་སྣ་ནག་མོ་ཟེར། ཡོན་ཏན་ཅི་ཡང་མེད་གར་བསྡད་སར་མི་འདོད་སྣ་དགུ་པོ་བཏང་ནས་བཀྲ་མི་ཤིས་པ་བྱེད་ཟེར།དེ་ཡིན་ན་འདིར་མ་སྡོད་ངའི་ནང་ན་བཀྲ་ཤིས་ལྷ་མོ་ཡོད་པ་ལ་གནོད། ད་ལྟ་རང་སོང་སྨྲས་པས། མོ་ན་རེ། ཧེ་ཧེ་བཀྲ་ཤིས་ལྷ་མོ་དང་ངེད་གཉིས་སྤུན་ཡིན། དེ་སྡོད་དགོས་ན་ང་ཡང་སྡོད་དགོས།ང་འགྲོ་ན་དེ་ཡང་འགྲོ་དགོས་ཟེར་བ། ནང་དུ་འོང་ནས་བཀྲ་ཤིས་ལྷ་མོ་ལ་དྲིས་པས་དེ་བདེན་ཟེར། དེ་ཡིན་ན་གཉིས་ཀ་མི་དགོས་སོང་ཞེས་བཏང་བས་མི་ཚང་དེ་ལ་སྐྱིད་པོ་བྱུང་། ཡང་མི་ཚང་ཞིག་གི་སྒོར་ཕྱིན་པས་སྔར་ལྟར་དྲིས་པས་གཉིས་ཀ་བཞག་པས། སྔ་དྲོ་བཀྲ་ཤིས་ལྷ་མོས་མི་ནོར་ཟས་གསུམ་འཛོམ་པོ་བྱས་ནས་བཀྲ་ཤིས་པ་བྱས་ན། ཕྱི་དྲོ་བྱུར་སྣ་ནག་མོས་ན་ཚ་ཤི་ཆད་411

གོད་ཁ་སོགས་མི་འདོད་པ་བཏང་ནས་མི་ཚང་དེ་ལ་བདེ་བའི་གོ་སྐབས་མ་བྱུང་སྐད། དེ་བཞིན་དུ་བདེ་སྐྱིད་སྙན་གསུམ་འཛོམ་པ་ཞིག་ལ་སྡིག་སྡུག་གཏམ་ངན་གསུམ་ཡང་རྒྱུན་མི་འཆད་པས།འཁོར་བའི་ཕུན་ཚོགས་འདི་བློས་མ་བཏང་ཕྱིན་ཆད་འདི་ལ་་་་་་་བསྟེན་ནས་མི་འདོད་པ་ཐམས་ཅད་འབྱུང་། སྔོན་སངས་རྒྱས་འཁོར་བཅས་བྱོན་པའི་ལམ་ཞིག་ན་གསེར་ཞིག་ཡོད་པ་གཟིགས་ནས་འདི་ན་དུག་དྲག་པོ་ཞིག་འདུག་གསུངས་བསྐོར་ནས་བྱོན་པ་མི་ཞིག་གིས་གོ་ནས་བལྟས་པས། གསེར་ཡིན་ཚེ་བླངས་ནས་འོང། རྒྱལ་པོས་མ་ཚོར་བ་བྱས་སྐོག་ནས་ལོངས་སྤྱད་པས། ཕྱིས་རྒྱལ་པོ་གསལ་རྒྱལ་གྱིས་ཚོར་ནས་བཟུང་སྟེ་བཙོན་རར་བཅུགདེའི་ཚེ་ཁོས་དུག་དྲག་པོ་དུག་དྲག་པོ་ཞེས་སྨྲས་པས། དེ་ཅི་ཡིན་དྲིས་པས་སངས་རྒྱས་འཁོར་བཅས་ཀྱིས་གསུངས་ཚུལ་བཤད་་་་་་པས་རྒྱལ་པོས་ཁྱོད་སངས་རྒྱས་ལ་དད་པ་ཡོད་དམ་བྱས་པས།ཡོད་བྱས་པས་མ་བསད་པར་བཏང། དེས་ན་འདོད་ཡོན་ལོངས་སྤྱོད་འདི་དུག་དང་འདྲ་བས་རེག་ཚད་ཕུང་བར་འགྱུར། སྔོན་རོང་གི་ཆུའི་ཚུར་ཁར་སྲེ་མོང་ཞིག་གིས་གོང་མོའི་སྐེ་ལ་འཆང་་་་་བས། དེར་གོང་མོ་འཕུར་ནས་ཆུ་ཡི་ཕ་ཁར་སོང་བས། སྲེ་མོང་ན་རེ། གོང་མོ་འབྲི་སྐམ་འདྲ་བ་སོད་ལགས་ཏེ། །ཕ་ཡུལ་མེས་བཙན་ཅིག་དང་གཏན་བྲལ་བྱས། །ཟེར་རོ། །དེ་བཞིན་དུ་འོ་སྐོལ་རྣམས་412

ཀྱང་སྲེད་པའི་དབང་གིས་འདོད་ཡོན་ལ་མྱོང་སྟེ། མཐོ་རིས་ཐར་པ་གཏན་བྲལ་བྱས། སྔོན་དེད་དཔོན་ཆེན་པོ་སིངྒ་ལས་ཚོང་པ་མང་པོ་ཁྲིད་ནས། རྒྱ་མཚོར་ནོར་བུ་རིན་པོ་ཆེ་འདོན་དུ་ཕྱིན་དུས་མི་འདོད་པའི་རླུང་གིས་བསྐྱོད་ནས་སྲིན་མོའི་གླིང་དུ་་་་་་་་་་བསྐྱལ་བས་དེར་ཚོང་པ་རྣམས་ཀྱིས་བུད་མེད་གཟུགས་མཛེས་པ་ལྷ་མོ་འདྲ་བ་མང་པོ་ཡོད་པ་མཐོང་ནས་སྲིན་མོ་ཡིན་པར་མ་་་་་་་ཤེས་བུད་མེད་རང་ཡིན་སྙམ་ནས། བཟའ་མིར་བྱས་ནས་ཡོད་དུས་བུད་མེད་རྣམས་ན་རེ། ཁྱེད་རྣམས་ལྷོའི་ལམ་དུ་མ་འགྲོ་ཞིག་ཟེར། སིངྒ་ལས་དེ་ན་ཅི་ཡོད་དམ་སྙམ་གཞན་དག་གཉིད་ལོག་པ་དང་སོང་བས་དེ་ན་ལྕགས་མཁར་སྒོ་མེད་ཅིག་འདུག་དེའི་རྩ་ན་ཤིང་སྡོང་རིང་པོ་ཞིག་འདུག་པ་འཇོགས་ནས་བལྟས་པས། ནང་ན་འཛམ་བུ་གླིང་གི་ཚོང་པ་མང་པོས་བུ་དང་བུ་མོ་ཨ་ཕ་ཨ་མ་་་་་ཟེར་སྨྲེ་སྔགས་འདོན་གྱེན་འདུག་པ་ཁྱེད་རྣམས་སུ་ཡིན་བྱས་་་་་་་པས། འཛམ་གླིང་གི་ཚོང་པ་ཡིན་ཏེ་མི་འདོད་པའི་རླུང་གིས་སྲིན་མོའི་གླིང་འདིར་བསྐྱལ་སྲིན་མོ་དང་བཟའ་མི་བྱས་ནས་སྐྱིད་་་་་་་རབ་ཡོད་ཙ་ན། ཚོང་པ་ཕྱི་མ་ཁྱེད་རྣམས་བྱུང་བ་དང་འདིར་བཅུག་སྟེ། ད་རེ་རེ་ནས་བསད་ཅིང་ཟའོ་ཟེར། འོ་ན་མི་འབྲོས་སམ་བྱས་པས་འབྲོས་ཐབས་མེད་ཟེར། འོ་ན་ངེད་རྣམས་ལ་འབྲོས་ཐབས་ཡོད་དམ་དྲིས་པས། ཐབས་གཅིག་ཡོད་དེ། ཟླ་བ་413

འདིའི་བཅོ་ལྔའི་ཉིན་རྟའི་རྒྱལ་པོ་སྤྲིན་གྱི་ཤུགས་ཅན་བྱ་བ་་་་་་་་་གཅིག་མ་བཏབ་པའི་འབྲས་ས་ལུའི་ལྗང་བ་ཟོས་ཏེ་གསེར་གྱི་བྱེ་མ་ལ་འགྲེ་ལྡོག་ལན་གསུམ་བྱས་ནས་མགོ་འཕང་བསྟོད་དེ།འཛམ་བུའི་གླིང་དུ་འགྲོ་འདོད་པ་སུ་ཡོད་ཟེར་ནས་ལན་གསུམ་སྒྲ་འབྱེན་དུ་འོང་། དེ་ལ་ངེད་འགྲོ་ཞེས་དྲུང་དུ་སོང་ནས་འཇུས་ན་ཐར་རོ་ཟེར། དེར་དེད་དཔོན་སིངྒ་ལས་གནས་དབེན་པ་ཞིག་ཏུ་ཚོང་པ་རྣམས་བསགས་ནས་སྔར་གྱི་ལོ་རྒྱུས་རྣམས་བརྗོད་པ་དང་། ཚོང་པ་རྣམས་རེ་རེ་ཞིང་ཡིད་ཕྱུང་ནས་ཐམས་ཅད་སྡུག་བསྔལ་བར་གྱུར་པ་དང་། ཟླ་བ་དེའི་བཅོ་ལྔ་ལ་རྟའི་རྒྱལ་པོ་སྤྲིན་གྱི་ཤུགས་ཅན་སྔར་ཟེར་བ་བཞིན་འོང་བ་དང་། ངེད་འགྲོ་བྱས་དྲུང་དུ་ཕྱིན་པ་དང་། རྟ་དེ་ན་རེ། ཤེས་ལྡན་དག་བུད་མེད་དེ་རྣམས་གཟུགས་བཟང་ཞིང་མཇེས་པ་དག་བྱས་ནས་བུ་བུ་མོ་་་་་་་རྣམས་ཁྲིད་དེ། གདུངས་པའི་སྐད་སྣ་ཚོགས་ཀྱིས་འབོད་དུ་འོང་བས། དེ་རྣམས་ལ་ཕྱི་མིག་མ་བལྟས་ན་ངའི་སྤུ་ཉག་མ་རེ་རེ་ལ་ཟིན་པས་ཆོག བལྟས་ན་ངའི་ཟེ་བ་ལ་ཞོན་ཡང་ལྷུང་འགྲོ་གསུངས། ཚོང་པ་རྣམས་ཀྱིས་ཇི་སྐད་གསུངས་པ་དེ་ལྟར་བྱས་ནས་རྟ་དེ་ནམ་མཁའ་ལ་འཕུར་ནས་སོང་བའི་ཚེ། སྲིན་མོ་རྣམས་ཀྱིས་བུ་བུ་མོ་རྣམས་ཁྲིད་རྒྱ་མཚོའི་འགྲམ་དུ་འོང་མི་སྡུག་པའི་་་་་རྒྱལ་མཚན་བྱ་བ་གཡབ་འོ་དོད་བོས་ནས་ཁྲེལ་མེད་རྣམས་ངེད་414

རྣམས་དང་བུ་བུ་མོ་འདི་ཚོ་སྐྱུར་ནས་འགྲོ་ཕོད་དམ་གལ་ཏེ་འགྲོ་ཡང་ཕྱི་མིག་ཙམ་ཡང་མི་ལྟའམ་བྱས་འདོད་པའི་སྨྲེ་སྔགས་དུ་མ་བཏོན་པས་དེ་ཐོས་ཚེ་འགའ་ཞིག་གིས་སྔར་གྱི་བསླབ་བྱ་བྱས་པ་བརྗེད་ནས་ཆགས་པའི་དབང་གིས་ཕྱི་མིག་བལྟས་པས་མང་པོ་ས་ལ་མར་ལྷུང་བ་སྲིན་མོ་རྣམས་ཀྱིས་གསོན་སྙིང་དམར་འདོན་བྱས་ཤ་ཟོས་ཁྲག་གི་ཐིག་པ་རྣམས་ཀྱང་བལྡགས་སོ། །ཕྱི་མིག་བལྟས་པ་རྣམས་ལྷོ་འཛམ་བུ་གླིང་གི་རང་རང་གི་གནས་སུ་ཐར་པ་བྱུང་། དེ་བཞིན་དུ་འཁོར་བ་འདི་སྲིན་མོའི་གླིང་དང་འདྲ།ཆུང་མ་དང་བུ་བུ་མོ་རྣམས་སྲིན་མོ་མ་བུ་དང་འདྲ། དེ་ལ་ཞེན་ཅིང་ཆགས་པ་རྣམས་ཕྱི་མིག་བལྟས་པ་དང་འདྲ། འཁོར་བའི་སྡུག་བསྔལ་སྤྱི་དང་ཁྱད་པར་ངན་སོང་གསུམ་གྱི་སྡུག་བསྔལ་་་་་་་རྣམས་མྱོང་བ་མི་ལྟུང་བ་རྣམས་སྲིན་མོ་རྣམས་ཀྱིས་བསད་ནས་ཤ་ཟོས་ཁྲག་བལྡགས་པ་དང་འདྲ། བླ་མ་དགེ་བའི་བཤེས་གཉེན་དེད་དཔོན་སིངྒ་ལ་དང་འདྲ། བསླབ་པ་གསུམ་རྟ་སྤྲིན་གྱི་ཤུགས་ཅན་དང་འདྲ། མ་ཆགས་མ་ཞེན་པ་ཕྱི་མིག་མ་བལྟས་པ་དང་འདྲ། བདེ་ཆེན་ཐར་པའི་གོ་འཕང་ནི་ལྷོ་འཛམ་བུ་གླིང་དུ་ཕྱིན་པ་དང་འདྲ་སྟེ། དེས་ན་ད་རེས་འཁོར་བ་འདི་ན་བདེ་བའི་གོ་སྐབས་མེད་ཚུལ་བསམས་ནས། གང་ལའང་མ་ཆགས་པར་ལམ་བསླབ་པ་གསུམ་ལ་བསྟེན་ནས་བདེ་ཆེན་ཐར་པའི་གོ་འཕང་་་་་་་415

སྙེག་དགོས། སྔོན་དགེ་སློང་ཞིག་ལྷུང་བཟེད་བཟང་པོ་ཞིག་ཡོད་པ་ལ་ཆགས་ནས་འཆི་ཁར་རིམ་གྲོ་བ་ལ་ཁྱེར་ཤོག་བྱས་པས་དེས་མ་བྱེན་པ་དང་། ངན་སེམས་སྐྱེས་ལྷུང་བཟེད་ལ་ཆགས་ནས་ཤི་བས་ལྷུང་བཟེད་ནང་དུ་སྦྲུལ་ཞིག་ཏུ་སྐྱེས་དུར་ཁྲོད་ནས་རོ་་་་་་་་་བསྲེགས་དུས་སངས་རྒྱས་ཀྱིས་ལྷུང་བཟེད་ནས་སྦྲུལ་བཏོན་པས་ནགས་ཤིག་ཏུ་སོང་ཁྲོས་པའི་ཁ་ནས་མེ་འབར་ནགས་ཚིག་པས་སྦྲུལ་ཡང་ཚིག་ནས་ཤི་བས་སྐད་ཅིག་མ་ལ་དམྱལ་བར་སྐྱེས་ནས་ལུས་མེར་བསྲེགས། དུས་གཅིག་ལ་མེ་གསུམ་འབར་བར་གྱུར།དེའི་ཚེ་བཅོམ་ལྡན་འདས་ཀྱིས་དགེ་སློང་དག་སྲེད་པ་ཐམས་་་་་་་ཅད་ལ་སྐྲག་པར་གྱིས་ཤིག སྲེད་པས་ཡོ་བྱད་ཀྱི་ཕྱིར་ངན་སེམས་སྐྱེས་པས། ནགས་འཐུག་པོར་ཁྲོས་པའི་མེ་དང་། སེམས་ཅན་དམྱལ་བའི་མེ་དང་། དུར་ཁྲོད་དུ་མེ་ཕལ་བས་བསྲེགས་པ་ཐམས་ཅད་ལ་ཡིད་དབྱུང་བར་བྱའོ། །དེ་བས་དགེ་སློང་གི་ཡོ་བྱད་ལ་ལྷག་པར་ཆགས་པ་བསྐྱེད་པར་མི་བྱ་སྟེ། གང་སྐྱེས་པ་དེ་ཡོངས་སུ་སྤང་བར་བྱའོ། །མ་སྤངས་ན་འགལ་ཚབས་ཅན་དུ་འགྱུར་རོ་གསུངས། ཡང་སྔོན་དགེ་སློང་ཞིག་ལ་གཡུ་ལེགས་པོ་ཞིག་ཡོད་པ་ཤི་ནས་སྔར་རྒྱུས་ཡོད་པའི་དགེ་སློང་རྣམས་ཀྱིས་བཙལ་བས་མ་རྙེད་པས་དགེ་སློང་གཅིག་ན་རེ། ཁོ་བོ་མ་ཤི་གོང་དུ་ཡང་གཡུ་དེ་ལ་ཆགས་ཞེན་ཆེ་བས་འདིའི་མགོ་ཡང་ཆུ་སྐོར་ཕྱོགས་སུ་བསྟན་416

འདུག་པས་ཆུ་རྩ་དེ་རུ་ཚོལ་དང་སྦས་འདྲ་ཡོད་དམ་ཟེར། བཙལ་བས་སྦལ་བ་ཞིག་གིས་རྐང་ལག་འོག་ཏུ་མནན་འདུག་པ་མཐོང་བས་ཀུན་གྱིས་ལེན་པར་བརྩམས་པས་མ་ལོན་སྦལ་བ་གན་རྐྱལ་དུ་བསྒྱེལ་ནས་སྟེང་དུ་ཆུ་ཚན་བླུགས་པས་ཚ་ནས་གཡུ་བཏང་་་་་་སྐད། སྔོན་འབྲས་སྤུང་གི་གྲྭ་པ་ཞིག་ལ་དངུལ་མང་པོ་ཡོད་པ་ལ་འཆི་ཁར་ཆགས་ནས་གཞན་ལ་སྟེར་མ་ཕོད་པར་ཁང་པའི་རྩིག་གསེབ་ཏུ་སྦས་ནས་ཤི་བས་སྡོམ་ཞིག་ཏུ་སྐྱེས་ནས་དངུལ་གྱི་སྟེང་དུ་ཕར་འགྲོ་ཚུར་འགྲོ་བྱས་པས་དངུལ་སིལ་སིལ་བྱེད་པའི་སྒྲ་་་་་་ཤག་རོགས་གཉིས་ཀྱིས་ཚོར་ནས་བཙལ་བས་རྙེད་དེ་དངུལ་སྡོམ་དང་བཅས་ར་སྟོད་རིན་པོ་ཆེའི་སྐུ་མདུན་དུ་ཁྱེར་སྐད། ཡང་སྔོན་དགེ་སློང་ཞིག་ཆོས་གོས་ཤིག་ཡོད་པར་ཆགས་ནས་སྦྲུལ་ཞིག་ཏུ་སྐྱེས་ནས་ཆོས་གོས་གསེབ་ཏུ་འཁྱིལ་ནས་བསྡད་བྱུང་། ཡང་སྔོན་བུད་མེད་གཟུགས་བྱད་མཇེས་པ་ཞིག་འཆི་ཁར་རང་གི་གཟུགས་ལ་ཆགས་ནས་སྦྲུལ་ཞིག་ཏུ་སྐྱེས་རོ་དེའི་ཁ་ནས་ཞུགས་སྣ་ནས་་་་་ཐོན་པ་སོགས་བྱས་པ་བྱུང་། དེས་ན་འོ་སྐོལ་རྣམས་ཀྱིས་ཀྱང་འཁོར་བའི་ཕུན་ཚོགས་རྣམས་སྡུག་བསྔལ་གྱི་རྒྱུ་རུ་མ་ཤེས་པར་བདེ་བར་བཟུང་ནས་ཞེན་ཅིང་ཆགས་ན་སླར་ཁམས་གསུམ་་་་་་་་འཁོར་བར་འཁྱམས་ནས་སྡུག་བསྔལ་དཔག་ཏུ་མེད་པ་མྱོང་བས།གང་ལ་ཡང་མ་ཆགས་པ་བྱེད་དགོས། སྔོན་དགེ་སློང་འཆར་ཀ་417

གཏུམ་མོའི་མནའ་མའི་ཁྱེམ་དུ་སོང་མི་ཚངས་སྤྱོད་ཀྱི་ཉེས་་་་་་་་་་དམིགས་གསུངས་པས། མནའ་མའི་བསམ་པ་ལ་འདིས་ངས་རྐུན་མའི་དམག་དཔོན་དང་ལྷན་དུ་མི་ཚངས་སྤྱད་པ་ཤེས་་་་་་་་་་འདུག་མ་བསད་ན་གཞན་ལ་བཤད་ན་མི་རུང་སྙམ། ཉེས་པ་མེད་བཞིན་དུ་དགེ་སློང་འཆར་ཀ་རྐུན་མའི་དམག་དཔོན་ལ་གསོད་དུ་བཅུག་ནས་ཕུང་པོ་ཕྱག་དར་ཁྲོད་དུ་སྦས་སོ། །དེའི་ཆད་པ་ལ་རྒྱལ་པོ་གསལ་རྒྱལ་གྱིས། བུད་མེད་དེ་རྟེའུ་དམུ་རྒོད་ཀྱི་རྐང་ལག་ལ་བཏེགས་ནས་གསོད་དུ་བཅུག དམག་དཔོན་དེ་རྒྱ་སྐྱེགས་ཀྱི་ཁང་པར་བཅུག་ནས་མེ་ལ་བསྲེགས། དེ་ཡི་གྲོགས་གཡོ་ཅན་ལྔ་བརྒྱ་ཡོད་པ་བཟུང་ནས་རྐང་ལག་བཅད་དོ། །སྔོན་དྲང་སྲོང་བཟོད་པ་སྨྲ་བའི་དྲུང་དུ་རྒྱལ་པོ་འཐབ་མོ་སྐྱེས་ཀྱི་བཙུན་མོ་འོང་བ་ལ་ཆོས་བཤད་པ་ཡིན་ཡང་། རྒྱལ་པོ་ངན་སེམས་སྐྱེས་དྲང་སྲོང་གི་རྐང་ལག་ཐམས་ཅད་བཅད། སྔོན་དྲང་སྲོང་ཞིག་གིས་རྒྱལ་པོ་ཞིག་གི་བླ་མཆོད་བྱས། བཙུན་མོ་བཞི་ཡོད་པ་སྐབས་སྐབས་སྐུ་མདུན་དུ་འོང་ཆོས་ཞུས་པ་ཡིན་ཡང་། གཞན་གྱིས་ཕྲ་མ་བཅུག་པས། རྒྱལ་པོ་ཁྲོས་ནས་དྲང་སྲོང་ཆེན་པོ་དེ་མེ་ལ་བསྲེགས་པས། བཙུན་མོ་བཞིས་ཀྱང་བླ་མཆོད་མེས་ཚིག་ཚེ་་སེམས་ཀྱིས་མ་བཟོད་པར་མེ་ནང་དུ་མཆོངས་ནས་ཚིག སྔོན་དགེ་སློང་དཔལ་བྱེན་གྱིས། ཚོང་དཔོན་གྱི་བུ་མོའི་ཁྱེམ་དུ་བསོད་418

སྙོམས་སུ་ཡང་ཡང་ཕྱིན་ནས་བུ་མོ་ལ་ཆོས་བཤད་པས། སྐབས་ཤིག་འདོད་ཆགས་སྐྱེས་ནས་བུ་མོ་དང་ལྷན་དུ་བསྡད། བུ་མོའི་ཁྱོ་གའི་རྒྱུ་ཚོང་དཔོན་གཞན་གྱེས་བུ་ཞིག་ཡོད་པ་ཡང་དུག་བཏང་ནས་བསད་དེ་ཕུང་ཚབ་ཆེན་པོ་བྱུང་། སྔོན་སློབ་དཔོན་རིན་པོ་ཆེ་ཡང་ལྷ་ལྕམ་ལ་བསྟེན་ནས་རྒྱལ་པོས་གསོན་བསྲེགས་བྱས། ལྷ་ལྕམ་མནྟར་བ་བཙོན་དོང་དུ་བསྒྱུར་ནས་སྡུག་བསྔལ་བ་བྱུང་།སྔོན་ཨ་རིག་གི་དགེ་གློང་ཞིག་མི་་ཚང་ཞིག་གི་ཨ་མཆོད་བྱས་་་་་་་་བསྡད་པའི་སྐབས་ཤིག་ཁྱིམ་བདག་གི་བུད་མེད་དང་ལྷན་དུ་་་་་་་བསྡད། ངན་སེམས་སྐྱེས་ནས་ཁྱོ་ག་ལུང་སྟོང་ཞིག་ཏུ་ཁྲིད་ནས་མགོ་ལ་སྟ་རེས་བརྒྱབ་པས་མ་ཕོག་པར་ཤོར་སོང་བས་ཁོ་ཡང་་་་་་གཞན་གྱིས་གསོད་སྙམ་ཡུལ་བཏོན་ནས་བྲོས་སྐད། སྔོན་རེ་སྐོང་ཕྱོགས་ཀྱི་མི་གཞོན་གཉིས་ཀྱིས་བུ་མོ་ཞིག་བརྩད་ནས་གྲི་རིང་པོ་ཐོགས་ནས་གཙབ་རེས་བྱས་གཉིས་གའི་ལུས་ཀུན་ཚལ་བ་མང་་་་་པོར་བཏང་ཡན་ལག་ཕལ་ཆེར་ཡང་ཆད་ནས་ས་ལ་ལྷུང་གཉིས་ཀ་མཐར་འགྱེལ་ནས་ཤི་ཡོད་སྐད། གཞན་ཡང་དེ་བཞིན་དུ་བུད་མེད་ལ་བསྟེན་ནས་རང་གཞན་གཉིས་ཀ་ཕུང་ལ་བཏང་བས་་་་་་་་གཏམ་རྒྱུད་དེ་འདྲ་གྲངས་མང་། སྔོན་སློབ་དཔོན་པེ་རོ་ཙ་ན་ལ།བཙུན་མོ་དམར་རྒྱན་མས་འཇུས་ཚེ། ངས་ཕྱི་སྒོ་བཅད་ནས་འོང་ཞེས་པས་བཏང་ཚེ། སྒོར་ཐོན་ནས་བྲོས་ཏེ། བུད་མེད་ཟེར་བ་419

བཙན་དུག་ཧ་ལ་འདྲ། །སེམས་ཅན་གང་གིས་ཟོས་ཀྱང་འཆི་བ་ཡིན། །སོགས་མགུར་གསུངས་པ་ལྟར་འོ་སྐོལ་རྣམས་ཀྱང་བུད་མེད་ལ་འབྲོས་དགོས། སྔོན་རྗེ་བཙུན་མི་ལ་རས་པར་འདོད་ཆགས་ཡོད་མེད་ཀྱི་ཉམས་སད་ཕྱིར་བུ་མོ་འགའ་བྱུང་ནས། འོ་བྱས་རྡོ་རྗེ་མཉེས་ཚེ་སླར་རྡོ་རྗེ་གསང་བའི་སྦུབས་སུ་ནུབ་སོང་་་་་ཞེས་བླ་མ་ཞང་གིས་མཛད་པའི་རྗེ་བཙུན་གྱི་རྣམ་ཐར་ནས་་་་་་་་་གསུངས། དེ་བཞིན་དུ་འོ་སྐོལ་རྣམས་ཀྱིས་ཀྱང་ཆགས་སེམས་ཀྱིས་བུད་མེད་བསྟེན་ན་ཚེ་འདི་ཕྱི་གཉིས་ཀ་ཕུང་ཚུལ་གྱི་ཉེས་་་་་དམིགས་རྣམས་བསམས་ནས། ལྷའི་བུ་མོ་མཐོང་ཡང་འདོད་པ་མི་སྐྱེ་བ་ཞིག་བྱ་དགོས། སྔོན་སོག་ཕྱོགས་ཀྱི་ཨ་ཀ་མེ་རིན་བྱ་བ་རྟ་ནོར་ལུག་གསུམ་འཛོམས་པ་ཇག་པས་ཐོས་ནས། ཉིན་གཅིག་ཇག་པ་མང་པོར་བྱུང་རྟ་དེད་པས་བུ་གཉིས་ར་མདར་ཕྱིན་པས་ཕར་ལ་ཡང་ཇག་པ་མང་པོར་མདུང་བརྒྱབ་ཚུར་ལ་བུ་གཅིག་་་་་་བསད་གཅིག་རྨས་ནས་ས་ལ་འགྱེལ་བ་ཡུལ་ཏུ་ཁྱེར་ནས་ཤི གུ་རྟ་ཀུན་ཉིན་གཅིག་ལ་མེད་པར་སོང་ཚེ་ཕ་སོགས་གཉེན་ཉེ་བ་་་་་ཀུན་མྱ་ངན་གྱི་འཆི་ཚད་པ་བྱུང་། ཡང་རབ་ཆད་རྒན་རྒོན་གཉིས་ལ་ཡང་རྟ་ཕོ་མོ་སུམ་ཅུ་ཙམ་དང་ལུག་བཞི་བརྒྱ་ཙམ་ཡོད་པ་ཇག་པས་ཐོས་ནས་འོང་རྟ་དེད་ཚེ་རྒད་པོ་ར་མདར་རྒྱུག་པའི་རྒྱབ་ནས་རྡོ་ཆེན་པོ་བརྒྱབ་པས་ས་ལ་ཁ་སྦུབ་ཏུ་འགྱེལ། རྒན་420

མོས་མྱ་ངན་གྱི་སྐད་ཆེན་པོ་བཏོན་པ་གཞན་གྱིས་ཚོར་བར་་་་་་་་་དོགས་ནས་ཁ་ནང་དུ་ལྕི་བ་བརྫངས་ནས་འཆི་ཚད་པ་བྱས་རྟ་་་་་ཀུན་དེད། ཕྱིས་སླར་འོངས་ནས་ལུག་ཀྱང་ཁྱེར་ཏེ། རྒན་རྒོན་གཉིས་ཀ་མྱ་ངན་གྱིས་ཡིད་གདུངས་བཞིན་ཤི ཡང་ཞབས་དྲུང་ཕྱོགས་ཀྱི་མ་གཅིག་ལ་བུ་བུ་མོ་བཞི་ཡོད་པ་ཚད་པའི་ནད་ཀྱིས་་་་སྡེབ་གཅིག་ལ་ཤི་བས། མ་ཡང་མྱ་ངན་གྱིས་གཟིར་ནས་སྡོད་མ་ཟུག་པར་ཆུ་ལ་མཆོངས་སྐད། དབུས་ཕྱོགས་ཀྱི་ཕ་གཅིག་ལ་བུ་སྙིང་དང་འདྲ་བ་ཞིག་ཡོད་པ་ལ་གློ་བུར་དུ་ནད་ཅིག་བྱུང་། འཆི་བར་ཐག་ཆོད་ཚེ་ཕ་ཡིས་མ་བཟོད་པར། དུག་འཐུངས་ནས་བུ་ཡི་སྔོན་དུ་ཤི རྒན་རྒོན་བཟའ་མི་གཉིས་ལ་བུ་གཅིག་ཡོད་པ་ཤི་བས། མྱ་ངན་གྱིས་མའི་མིག་ལོང་། ཕའི་ཤ་ཞུ་པགས་པ་སྐམས་ནས་ཤི་སྐད། ཡང་བླ་བྲང་བཀྲ་ཤིས་འཁྱིལ་གྱི་གྲྭ་རྒན་ཕྱུག་པོ་མང་པོ་ཡོད་པའི་ནང་ནས་གྲྭ་པ་ཞིག་ངན་སེམས་སྐྱེས། མཚན་མོ་མི་སྐྱའི་ཆས་སྤྲད་ནས་སོང་། གྲྭ་རྒན་བདུན་བརྒྱད་ཙམ་ཞིག་རྨ་མེད་པ་བྱས་བསད་ནས་ནོར་རྣམས་ཁྱེར། ཡུལ་རེ་སྐོང་གི་ཞོ་འོང་དང་གླེང་རྒྱ་ཟེར་བའི་སྡེ་ཆེན་པོ་གཉིས་ཀྱིས་ལམ་ཞིག་བརྩད་་་་་་ནས་འཁྲུགས་ཏེ་མི་མགོ་ཉི་ཤུ་རྩ་བདུན་བསད། ཡང་གྲྭ་པ་ཞིག་དང་མི་སྐྱ་གཉིས་ཀྱིས་རས་ཁ་གང་བརྩད་ནས། གྲྭ་པ་ལ་མི་སྐྱས་གྲི་བཏང་ནས་རྒྱུ་མ་ལུགས་ནས་ཤི་བ་བྱུང་། ཡང་སྔོན་མུ་གེ་ཆེན་421

པོ་ཞིག་བྱུང་དུས་མི་གཅིག་གིས་ལུས་ཀྱི་གོན་པའི་ནང་དུ་གཡག་གི་སྣ་ལ་རྒྱག་རྒྱུའི་ཤིང་གི་སྣ་གཅུ་བཅུག་ཡོད་པ། གཞན་ཞིག་གིས་ཁ་ཟས་ཤིག་ཡིན་སྙམ་ནས་བསད་སྐད། ཡང་འབྲས་སྤུང་གི་སྨད་སོག་གྲྭ་པ་ཕྱུག་བོ་ཞིག་ལྷ་སར་ཕྱིན་ནས་ཡར་རྩམ་པ་ཐུམ་་་་ཆུང་ཞིག་རྒྱབ་ཏུ་ཁྱེར་འོང་བ་གཞན་གྲྭ་པ་ཞིག་གིས་མཐོང་ནས་དངུལ་ཡིན་སྙམ་ནས་མགོ་ལ་རྡོས་བརྒྱབ་ནས་བསད། ཡང་མི་ངན་ཞིབ།་གིས་མི་གཅིག་བསད་ནས་མི་འདིའི་ལག་ན་དངུལ་ཁ་གང་ལས་གཞན་གང་ཡང་མི་འདུག་ཀྱང་། གཞུང་དགའ་ལྡན་ཕོ་བྲང་གི་ཁྲལ་མ་ཐེག་པར་གསོད་དགོས་བྱུང་ནས་བསད་པ་ཡིན་ཞེས་ཡི་གེ་བྲིས་ནས་རོ་ལ་སྦྱར་ཡོད་སྐད། ཡང་ཡུལ་ཞོ་འོང་གི་མ་གཅིག་ལ་བུ་ཁ་ངན་ཞིག་ཡོད་པས་ཉིན་རེ་བཞིན་མི་ཚང་འདི་་་་་བརླག་རྒྱུ་ཡིན་འཕུང་རྒྱུ་ཡིན་ཟེར་ཁ་ངན་པ་མང་པོ་ལབ་པ མ་དང་མནའ་མ་གཉིས་འཇིགས་ནས། འདི་མ་བསད་ན་ངེད་ཚོའི་ནོར་ཐམས་ཅད་བརླག་ནས་འཕུང་བར་འདུག་སྙམ་གྲོས་བྱས་་་་་མཚན་གཅིག་གསོད་མཁན་མི་གཞན་ཞིག་ཁྲིད་འོང་ནས། བུ་གཉིད་དུ་སོང་བའི་ཚེ། མ་དང་ཆུང་མས་དཀར་མེ་བཏེགས་ནས་བསྟན་ཏེ་མགོ་ལ་སྟ་རེ་རྣོན་པོ་བརྒྱབ་ནས་བསད། རོ་སྦས་པ་ཤ་ཉེ་རྣམས་ཀྱིས་མཐོང་ནས་གཉིས་གའི་རྐང་ལག་བཅད་ནས་ངན་གསོད་བྱེད་སྙམ་པ། གཞན་གྱིས་ངོ་ཆེན་བྱས་གཉིས་ཀ་ཡུལ་422

བཏོན་པས་ལོ་གཅིག་གཉིས་སོང་ནས་སྡུག་བསྔལ་མྱང་ཚེ་འགྱོད་པ་དྲག་པོ་སྐྱེས་སྐད། དེས་ན་ནོར་གྱི་ཕྱིར་མས་རང་གི་བུ་ཡང་གསོད་ན་གཞན་སྨོས་ཅི་དགོས། ད་ལྟ་བདེ་བ་ལྟར་སྣང་བ་འདི་དག་བདེ་བ་མ་ཡིན་སྡུག་བསྔལ་འབའ་ཞིག་ཡིན་ཏེ། དཔེར་ན་གྲང་བའི་ཚེ་ཉི་མ་ལ་བསྡད་ན་བདེ་བ་ལྟར་སྣང་སྟེ། དེ་བདེ་བ་མ་ཡིན་གྲང་བའི་སྡུག་བསྔལ་འགགས་ནས་ཚ་བའི་སྡུག་བསྔལ་གྱིས་འགོ་ཚུགས་པ་ཡིན་ཏེ་སྐབས་དེར་མ་ཚོར་བ་ཡིན། ཡུན་རིང་ན་ཚ་བའི་སྡུག་བསྔལ་ཚོར་ནས་འོང་། ཚ་བའི་དུས་སུ་བསིལ་སར་སོང་ནས་བསྡད་ཚེ་བདེ་བ་ལྟར་སྣང་བ་ཡང་། བདེ་བ་དངོས་མ་ཡིན། སྐབས་དེར་ཚ་བའི་སྡུག་བསྔལ་འགགས་གྲང་བའི་སྡུག་བསྔལ་གྱི་འགོ་ཚུགས་པས་བར་དེར་བདེ་བའི་མང་བཏགས་པ་་་་ཡིན། དོན་གྱི་བདེ་བ་མ་ཡིན་ཏེ། དེ་ཡིན་ན་བསྡད་ཀྱིན་བདེ་བ་ཆེར་འགྲོ་དགོས་པ་ལ་ཡུན་རིང་བསྡད་ན་གྲང་བའི་སྡུག་བསྔལ་བཟོད་གླགས་མེད་པ་ཡོང་། ཟས་ཟོས་ཚེ་བདེ་བ་ལྟར་སྣང་ཡང་བདེ་བ་མ་ཡིན་རྒྱགས་པའི་སྡུག་བསྔལ་གྱི་འགོ་ཚུགས་པ་ཡིན། དེ་བཞིན་དུ་རྒྱགས་པའི་སྡུག་བསྔལ་ཞི་བའི་ཚེ་བདེ་བ་ལྟར་སྣང་་་་་་ཡང་བདེ་བ་མ་ཡིན་ལྟོགས་པའི་སྡུག་བསྔལ་གྱི་འགོ་ཚུགས་པ་་་་་་ཡིན། ལུས་འདི་ཡང་གཞོན་ནུ་ལང་ཚོ་དར་ལ་བབས། ནད་མེད་བདེ་བ་ལྟར་སྣང་ཡང་བདེ་བ་དངོས་མ་ཡིན་ལུས་འདི་སྡུག་་་་་་་་་423

བསྔལ་ཐམས་ཅད་བསྐྱེད་པའི་གཞི་མ་ཡིན། འདི་ལ་བསྟེན་ནས་སྐྱེ་རྒ་ན་འཆི་ཚ་གྲང་བཀྲེས་སྐོམ་ངལ་དུབ་སོགས་ཚེ་འདིའི་སྡུག་བསྔལ་བསྐྱེད་པར་བྱེད། ལུས་འདིའི་ལྟོ་གོས་ཕྱིར་མི་དགེ་བའི་ལས་བྱས་ནས་ཕྱི་མར་ངན་སོང་གསུམ་གྱེ་སྡུག་བསྔལ་ཐམས་་་་་་་ཅད་ཀྱང་རང་གི་སྟེང་དུ་མི་འདོད་བཞིན་དུ་འདྲེན་པར་བྱེད་དེ།རྒྱལ་པོ་སྲོང་བཙན་སྒམ་པོས་དཀོར་ཟས་བསྡུས་ནས་གཉེན་་་་་་་་གྲོགས་བསྐྱང་ན་བསྡུ་མཁན་རྔ་མོང་དུ་སྐྱེས་ཟ་མཁན་རྣམས་རྔ་ཕྲུག་དང་དཀོར་བདག་རྣམས་རྔ་མོང་བདག་པོར་གྱུར་ནས་་་་་་་་བཀོལ་སྤྱོད་ཀྱི་ལན་ཆགས་འདེད་དུ་འོང་། གཞན་ཡང་དེ་འདྲའི་ལན་ཆགས་ཉི་ཁྲི་འདེད་དུ་འོང་གསུངས། སྔོན་དགེ་སློང་དཀོར་ཟ་མཁན་ཞིག་ཤི་ནས་ལུས་རྣག་ཆུ་འདྲ་བ་ཞིག་ཏུ་སྐྱེས་ནས།སྲིན་འབུ་མཆུ་རྣོན་གྱིས་ཟོས་སྡུག་བསྔལ་མ་བཟོད་པར་ནམ་་་་་་་མཁར་འཕགས་ན། ལུས་ནས་མེ་འབར་ནས་སྡུག་བསྔལ་མྱངས།ཡང་དགེ་སློང་ལི་ཏ་ཞེས་བྱ་བ་དགེ་འདུན་པའི་དཀོར་ཟ་མཁན་ཞིག་ཤི་ནས་ཤིང་སྡོང་ལྟ་བུའི་ལུས་སུ་སྐྱེས་ནས་སྲིན་འབུ་མང་པོ་འདུས་ནས་ལུས་ལ་ཟོས། ཡང་བླ་མ་དཀོར་བསྡུ་མཁན་ཞིག་སྡོམ་ཞིག་ཏུ་སྐྱེས་གཞན་དཀོར་གྱི་བུ་ལོན་ཅན་རྣམས་སྲིན་འབུ་མང་པོར་སྐྱེས་ནས་ལུས་ལ་ཟོས། ཡང་སྔོན་དགེ་བསྙེན་མ་གཅིག་གིས་དགེ་སློང་གཅིག་ལ་འབུལ་རྒྱུའི་ཟས་བྲན་མོ་ལ་བསྒུར། དགེ་སློང་424

ལ་མ་ཕུལ་བར་ལམ་ནས་མོས་ཟོས་པས་ཤི་ནས་རང་ཤ་རང་གིས་ཟ་བ་ཞིག་ཏུ་སྐྱེས་པ་དེ་བཞིན་དུ་ཟས་ནོར་ལ་སེར་སྣ་བྱས་པས་ཡི་དྭགས་སུ་སྐྱེས་པ་དང་། ཟས་ནོར་ཕྱིར་སྲོག་གཅོད་སོགས་མི་དགེ་བ་བྱས་པས་དམྱལ་བར་སྐྱེས་པ་བགྲང་གིས་མི་ལང་། དེས་ན་འཕགས་པ་རྣམས་ཀྱི་སྲིད་པའི་རྩེ་མོ་མན་ཆད་མེ་འབར་བ་ལྟ་བུར་སྡུག་བསྔལ་གྱི་རང་བཞིན་འབའ་ཞིག་ཏུ་གཟིགས་པ་ཡིན་་་་སྐད། སྔོན་གླང་རི་ཐང་པས་ཉིན་གཅིག་བྱིས་པ་ཞིག་གིས་ས་ཁུང་ནང་ཞིག་ཏུ་ཡོས་རྡོག་ཅིག་ཤོར་སོང་བས་ཕྱིར་དུ་ཁུང་ནང་དུ་ཁ་བལྟས་ནས་ངུས་ངུས་ནས་སྣབས་ལུགས་པ་ཁུང་བུར་སོང་མགོ་་་་བཏེགས་པས་སྣབས་ལ་ཡོས་འབྱར་ནས་འོང་བ་བྱིས་པ་ཁོ་་་་་་་་་་དགའ་བ་མཐོང་ནས་གཅིག་བཞད། ཉིན་ཞིག་མི་གཅིག་ལ་གཅིག་གིས་ཡོས་བྱིན་པ་སྲེད་པའི་དབང་གིས་བར་ན་ཀ་བ་ཡོད་པ་མ་མཐོང་བར་ལག་པ་གཉིས་ཀ་བཟེད་ནས་བླངས་པས་ཀ་བ་ལ་ལག་པ་གཉིས་ཐོགས་ནས་འཁྱེར་མ་ཤེས་པར་ཡུག་གཅིག་་་་་་་ལུས་པ་མཐོང་ནས་གཅིག་བཞད། ཡང་ཁོང་གི་མཎྜལ་སྟེང་ན་གཡུ་གཅིག་ཡོད་པ་བྱེ་བ་གཅིག་གིས་འཁྱེར་བར་བརྩམ་པས་མ་ཐེག་ཚེ་གཞན་གྲོགས་བྱི་བ་བཞི་ཁྲིད་ཡོང། ཁོ་གན་རྐྱལ་དུ་བསྡད་པའི་སྟེང་དུ་གཡུ་བཞག་ནས་གཞན་རྣམས་ཀྱིས་ཕྱོགས་བཞི་ནས་བཏེགས་ཏེ་འཁྱེར་བ་མཐོང་ནས་གཅིག་བཞད། དེ་གསུམ་མ་425

གཏོགས་གཞན་བཞད་མ་མྱོང་བས་སློབ་མ་གཅིག་གིས་གཞན་་་་་གྱིས་ཁྱེད་ལ་གླང་རི་ཐང་པ་ངོ་ནག་ཟེར་བར་གདའ་ཞུས་ཚེ།ཁོང་གི་ཞལ་ནས་འཁོར་བའི་སྡུག་བསྔལ་བསམ་ན་གདོང་དཀར་པོ་ཞིག་ག་ནས་འོང་ཞེས་གསུངས་སྐད། སྔོན་ལྷོ་བྲག་མར་པས་རྗེ་་བཙུན་མི་ལ་ཡུལ་དུ་འབྱོན་ཁར། བུ་ཚེ་འདི་དང་དམ་པའི་ཆོས་གཉིས་བསྲེས་ན་ཆོས་ཤོར་ཟིན་པ་དེ་རང་ཡིན། བུ་ཡིས་འཁོར་་བའི་སྡུག་བསྔལ་སོམས། འཁོར་བའི་རང་བཞིན་འདི་འདྲ་ཞེས། །བདག་གིས་ལྕེ་བརྒྱ་རབ་སྤྲུལ་ནས། །བསྐལ་པ་བྱེ་བ་བསམ་ཡས་སུ། །བཤད་ཀྱང་བརྗོད་ཀྱི་མི་ལངས་པས། །ངས་བཤད་དམ་ཆོས་ཆུད་མ་གསན། །ཞེས་གསུངས་པ་ཡིན་སྐད། དེས་ན་འཁོར་བའི་་སྡུག་བསྔལ་བཤད་ན་བརྗོད་ཀྱི་མི་ལངས་པས། མདོར་ན་ཁམས་གསུམ་འཁོར་བའི་གནས་འདིར་མཐོ་དམན་གང་དུ་སྐྱེས་ཀྱང་་་་་སྡུག་བསྔལ་གྱི་གནས། སུ་དང་འགྲོགས་ཀྱང་སྡུག་བསྔལ་གྱི་གྲོགས། ཅི་ལ་ལོངས་སྤྱད་ཀྱང་སྡུག་བསྔལ་གྱི་ལོངས་སྤྱོད་བྱ་བ་ཅི་བྱས་ཀྱང་སྡུག་བསྔལ་གྱི་རྒྱུ་སྒྲུབ་པའི་ཐབས་འབའ་ཞིག་ལས་མི་འདུག དེས་ན་འཁོར་བ་འདི་མེའི་འོབས། སྲིན་མོའི་གླིང་། དུག་སྦྲུལ་གྱི་ཚང་། འཁོར་བའི་ཕུན་ཚོགས་རྣམས་དུག་དང་འདྲེས་པའི་ཟས། སྤུ་གྲིའི་ཁ་ཡི་སྦྲང་རྩི། དུག་སྦྲུལ་མགོ་ཡི་ནོར་བུ་ལྟར་རེག་པ་ཙམ་གྱིས་ཀྱང་ཕུང་བར་འགྱུར་བ་ལ་དགོངས་ནས་རྗེས་426

འཇུག་རྣམས་ལ་སངས་རྒྱས་བཅོམ་ལྡན་འདས་ཀྱི་གསེར་དངུལ་ལ་སོགས་པའི་ནོར་གྱི་གསོག་འཇོག་བྱེད་པ་་ཕར་ཞོག་ཐ་ན་རིན་པོ་ཆེ་ལ་ལག་པས་རེག་ཀྱང་མི་རུང་བའི་དགེ་སློང་གི་བཅས་པ་་་་མཛད་པ་ཡིན། ། ་ ་དེས་ན་་འོ་སྐོལ་རྣམས་ཀྱིས་ཀྱང་དེ་དག་གི་ཚུལ་རྣམས་ཞིབ་ཏུ་བསམ་སྟེ་འཁོར་བའི་ཕུན་ཚོགས་ལུས་ལོངས་སྤྱོད་གང་མཐོང་ཚེ། སྐྱུག་ནད་ཅན་ལ་ཟས་བསྟན་པ་ལྟར་མངོན་ཞེན་གཏིང་ནས་ལྡོག་པ་ཞིག་བྱ་དགོས། སྔོན་ཡུལ་ཀོ་ས་ལའི་ཁྱིམ་བདག་དན་བྱེ་ལི་ཞེས་བྱ་བ། རིན་ཆེན་སྣ་ལྔའི་ཁང་བཟང་། འདོད་འབྱུང་ནོར་བུ་འོད་འབར། ལྷའི་བུ་མོ་ལས་གཟུགས་མཛེས་སྐད་སྙན་སེམས་བཟང་བའི་ཆུང་མ། གཞན་ཡང་ལྷ་མིའི་དཔལ་འབྱོར་འདི་མེད་ཅེས་བྱ་བ་མེད་པའི་ཁྱེམ་བདག་ཕྱུག་པོ་དེས་ཀྱང་འཁོར་བའི་་་་་་ཕུན་ཚོགས་མི་རྟག་མི་བརྟན་སྙིང་པོ་མེད་ཅིང་སྡུག་བསྔལ་གྱི་་་་་་རྒྱུར་རྟོགས་ནས་ཐམས་ཅད་བཞག་ནས་སངས་རྒྱས་ཀྱི་སྤྱན་སྔར་འོངས་ནས་རབ་ཏུ་བྱུང་ནས་དགྲ་བཅོམ་པའི་གོ་འཕང་ཐོབ་་་་་་་པར་གྱུར། བོ། ང་གིས་དེ་འདྲ་ཡང་བློས་ཐོངས་ན་འོ་སྐོལ་རྣམས་མི་ནོར་ཟས་གསུམ་ཅུང་རེར་ཆགས་ནས་རབ་ཏུ་མི་འབྱུང་བ་དེ། ཁྱི་ཀེང་རུས་ལ་ཆགས་པ་དང་ཕག་མི་གཙང་བ་ལ་ཆགས་པ་དང་་་་་འདྲ་བས། དེས་ན་ནག་ཅན་བཙོན་དོང་ནས་འབྲོས་པ་ལྟར་གང་427

ལ་ཡང་མི་ཆགས་པར་ཁྱིམ་ནས་ཁྱིམ་མེད་པར་རབ་ཏུ་བྱུང་་་་་་་་་དགོས། རབ་ཏུ་བྱུང་ན་འཁོར་བའི་སྡུག་བསྔལ་ལས་ཤུགས་ཀྱིས་ཐར་ནས་བདེ་བ་གང་ཡང་ཐོབ་སྟེ། སྔོན་ཡུལ་ཀ་ལིང་གའི་རྒྱལ་པོ་ལག་རྣ་ཅན་ཁང་བཟང་གི་ཐོག་ན་འདུག་པའི་ཚེ། བྱ་ཞིག་གིས་ཤའི་དུམ་བུ་ཞིག་ཁྱེར་ནས་འཕུར་བ་ན་བྱ་གཞན་མང་པོས་གཙེས་སོ། །བྱ་དེས་ཤ་བོར་ཚེ་གཞན་ཞིག་གིས་བླངས་པས་ཤ་བོར་བ་དེ་བཞག་ནས་ཤ་གང་གིས་བླངས་པ་དེ་ཀུན་ནས་བསྐོར་ཏེ་ཕན་ཚུན་དུ་འཕྲོག་པ་མཐོང་ནས་འདི་བཞིན་དུ་བདག་ཀྱང་རྒྱལ་སྲིད་ལ་བསྟེན་ནས་ཉི་འོག་གི་རྒྱལ་པོ་དང་འཐབ་པ་དང་་་་་རྩོད་པར་གདོན་མི་ཟ་བས་ད་ནི་རྒྱལ་སྲིད་ཀྱི་བདེ་བས་ཆོག་གོ་་་་སྙམ་ནས་སྨྲས་པ། བྱ་ཡིས་ཤ་ཡི་དུམ་བུ་ཁྱེར་བ་ན། །བྱ་གཞན་་ཀུན་ནས་བསྐོར་ཞིང་འབྲངས་པ་མཐོང་། །དེ་ལྟར་འདོད་པའི་ཡོན་ཏན་རིག་བྱས་ཏེ། །བསེ་རུ་ལྟ་བུར་གཅིག་པུར་སྤྱོད་པར་གྱུར། །ཞེས་གསུངས། རྒྱལ་སྲིད་སྤངས་ནས་ངེས་པར་རབ་ཏུ་བྱུང་སྟེ་རང་རྒྱལ་གྱི་བྱང་ཆུབ་མངོན་དུ་བྱས་སོ། །ཡང་སྔོན་ཡུལ་མི་ཐི་ལིའི་རྒྱལ་པོ་གདོང་མ་ལེགས་ཞེས་བྱ་བ་ཁང་བཟང་ཐོག་ན་འདུག་པའི་ཚེ། གླང་གཉིས་འདོད་པའི་རྒྱུས་ཕན་ཚུན་བསྣད་ཅིང་རྨས་པ་མཐོང་ནས་འདི་བཞིན་དུ་བདག་ཀྱང་འདོད་པའི་་་་རྒྱུས་ཉི་འོག་གི་རྒྱལ་པོ་དང་ལྷན་ཅིག་འཐབ་པ་དང་རྩོད་པར་་་་་428

འགྱུར་བ་གདོན་མི་ཟ་བས་ད་ནི་རྒྱལ་སྲིད་ཀྱི་བདེ་བས་ཆོག་གོ་་་་སྙམ་ནས་སྨྲས་པ། འདོད་པའི་གཞི་དང་རྒྱུ་ཡི་ནོག་གཡོ་ཞིང་། །བསྣད་དང་གཅིག་ཤོས་སྨྲས་པར་གྱུར་མཐོང་བ། །དེ་ལྟར་འདོད་པའི་ཡོན་ཏན་རིག་བྱས་ཏེ། །བསེ་རུ་ལྟ་བུར་གཅིག་པུར་སྤྱོད་པར་གྱུར། །ཞེས་གསུངས། རྒྱལ་སྲེད་སྤངས་ནས་ངེས་པར་རབ་ཏུ་བྱུང་ནས་རང་རྒྱལ་གྱེ་བྱང་ཆུབ་མངོན་དུ་བྱས་སོ། །ཡང་སྔོན་ཡུལ་ཝ་ར་ཎ་སིའི་རྒྱལ་པོ་ཚངས་བྱེན་བཙུན་མོ་དང་ལྷན་ཅིག་་་་་སྐྱེད་མོས་ཚལ་དུ་སོང་བས། ཨ་མྲའི་ཤིང་གི་མེ་ཏོག་ཤིན་ཏུ་མཛེས་པ་ལ་བཙུན་མོ་རྣམས་ཆགས་ནས་ཡལ་ག་རྣམས་བཅག་་་་པས་མི་མཛེས་པར་གྱུར་པ་མཐོང་ནས་འདི་བཞིན་དུ་བདག་གི་རྒྱལ་སྲིད་ཕུན་སུམ་ཚོགས་པ་ལ་རྒྱལ་པོ་གཞན་ཆགས་ནས་་་་་་་་་་་བཅོམས་ཏེ་མི་མཛེས་པར་འགྱུར་བས་ད་ནི་རྒྱལ་སྲིད་ཀྱིས་ཆོག་གོ་སྙམས་ནས་སྨྲས་པ། ཨ་མྲའི་ཤིང་རྩེའི་མེ་ཏོག་ལེགས་རྒྱས་པ། །ཡིད་འོང་གཟུགས་ལྡན་ཆགས་པས་མཐོང་བ་ན། །དེ་ལྟར་འདོད་པའི་ཡོན་ཏན་རིག་བྱས་ཏེ། །བསེ་རུ་ལྟ་བུར་གཅིག་པུར་སྤྱོད་པར་གྱུར། །ཞེས་གསུངས། རྒྱལ་སྲིད་སྤངས་ནས་རབ་ཏུ་བྱུང་སྟེ་རང་བྱང་ཆུབ་ཀྱི་གོ་འཕང་མངོན་དུ་བྱས་སོ། །ཡང་སྔོན་ཡུལ་བྲང་གི་ས་ཉལ་གྱི་རྒྱལ་པོ་གཅེར་ཐུལ་ཁང་བཟང་ཐོག་ན་འདུག་པའི་ཚེ། བཙུན་མོ་ཞིག་གསེར་གྱི་གདུ་བུས་བརྒྱན་ནས་ཚོན་རྩི་429

འཐག་པ་ན་སྒྲ་བྱུང་བས་འདི་བཞིན་དུ་བདག་ཀྱང་རྒྱ་པ་སྲིད་ལ་བསྟེན་ནས་ཚིག་ངན་སྣ་ཚོགས་འབྱུང་བས་ད་ནི་རྒྱལ་སྲིད་ཀྱིས་ཆོག་གོ་སྙམས་ནས་སྨྲས་པ། གསེར་མགར་གྱེས་ནི་ལེགས་པར་བརྡུང་བ་ཡི། །གསེར་གྱི་འོད་གསལ་ལག་པའི་འཁྲིག་མ་གཉིས། །བརྡུང་བ་ཐོས་པ་དེ་ལྟར་བདག་དང་ནི། །གཞན་དག་ལྷན་ཅིག་གླེང་གཞི་འདི་ཡི་རྒྱུས། །ཚིག་ངན་སྣ་ཚོགས་འཐོན་ཞིང་སེམས་འཁྲུ་ག་པ། །དེ་ལྟར་འདོད་པའི་ཡོན་ཏན་རིག་བྱས་ཏེ། །བསེ་རུ་ལྟ་བུར་གཅིག་པུར་སྤྱོད་པར་གྱུར། །ཞེས་གསུངས། རྒྱལ་སྲིད་སྤངས་ནས་རབ་ཏུ་བྱུང་སྟེ་རང་བྱང་ཆུབ་ཀྱི་གོ་འཕང་མངོན་དུ་བྱས་སོ། །སྔོན་སངས་་རྒྱས་བཅོམ་ལྡན་འདས་ཀྱིས་རབ་ཏུ་བྱུང་བའི་ཕན་ཡོན་ནི། རི་རབ་ལྷུན་པོ་བས་ཀྱང་དཔངས་མཐོ། རྒྱ་མཚོ་བས་ཀྱང་གཏིང་ཟབ། ནམ་མཁའ་བས་ཀྱང་རྒྱ་ཆེ་ཞེས་བསྔགས་བརྗོད་རྒྱ་ཆེར་གསུངས་པ། ཁྱེམ་བདག་དཔལ་སྐྱེས་ཀྱིས་ཐོས་པས་ཡིད་འཕྲོགས་ནས་ལོ་བརྒྱར་ལོན་རུང་རབ་ཏུ་་་་་་་བྱུང་། བརྩོན་འགྲུས་བརྩམས་པས་དགྲ་བཅོམ་པའི་གོ་འཕང་མངོན་དུ་བྱས། གཞན་ཡང་སྔོན་སངས་རྒྱས་ཀྱིས་ཤཱ་རིའི་བུ་ལ་བཀའ་སྩལ་པ། ཤཱ་རིའི་བུ་རབ་ཏུ་བྱུང་བ་ལ་མངོན་པར་དགའ་བའི་བྱང་ཆུབ་སེམས་དཔའ་ནི། ཡོན་ཏན་བཅུ་ཡོངས་སུ་འཛིན་ཏོ། །བཅུ་གང་ཞེ་ན་འདི་ལྟ་སྟེ། འདོད་པ་ལ་ཆགས་པར་མི་430

འགྱུར་བ་དང་། དགོན་པའི་གནས་ལ་དགའ་བ་དང་། རྙེད་པ་དང་སངས་རྒྱས་ཀྱི་སྤྱོད་ཡུལ་ཐོབ་པ་དང་། ཆུང་མ་དང་བུའི་ཆགས་སྲེད་དང་བྲལ་བ་དང་། ངན་འགྲོར་འགྲོ་བ་རྣམ་པར་སྤངས་པ་དང་། བདེ་འགྲོར་འགྲོ་བས་ཆོས་ལ་བསྟེན་པ་དང་།སྔོན་གྱི་དགེ་བའི་རྩ་བ་ལས་ཡོངས་སུ་མི་ཉམས་པ་དང་། དགེ་བའི་རྩ་བ་ཕུན་སུམ་ཚོགས་པ་ཐོབ་པ་དང་། དེ་ལ་ལྷ་རྣམས་རབ་ཏུ་དགའ་བ་དང་། དེ་ལ་མི་མ་ཡིན་རྣམ་ས་ཀྱིས་བསྲུང་བར་འགྱུར་བ་སྟེ། རབ་ཏུ་བྱུང་བ་ལ་མངོན་པར་དགའ་བའི་བྱང་ཆུབ་སེམས་དཔའ་ནི། ཡོན་ཏན་བཅུ་བོ་དེ་དག་ཡོངས་སུ་འཛིན་པར་འགྱུར་རོ། །ཤཱ་རིའི་བུ་དེ་ལྟ་བས་ན། བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པ་དང་། སེམས་ཅན་ཐམས་ཅད་སྒོལ་བར་འདོད་པ་དང་། རྒྱུན་དུ་རབ་ཏུ་བྱུང་བར་འདོད་པ་དང་། མངོན་པར་འབྱུང་བ་ལ་ཤིན་ཏུ་དགའ་བར་བྱའོ་གསུངས་སོ། །རབ་ཏུ་བྱུང་ནས་མཁན་སློབ་སྤྱན་སྔར་རང་གིས་ཁས་བླངས་པའི་ཚུལ་ཁྲིམས་བསྲུང་ན་ཕན་ཡོན་དེ་བས་ཀྱང་ཆེ་སྟེ། སྔོན་གྲོང་དཔོན་ཞིག་གིས་སྲོག་གཅོད་ཀྱི་སྡོམ་པ་ཉིན་གཅིག་ཙམ་བསྲུང་བས་མཐར་སངས་རྒྱས་ཕན་བཞེད་ཅེས་བྱ་བར་་་་་་་་སངས་རྒྱས། སྔོན་ཤན་པ་མེ་རི་ཙེས་རྒྱལ་པོའི་བུ་མོ་ཆུང་མར་མི་ལེ་ན་པ་དང་། སེངྒེའི་ཕྲུག་གུ་ཙན་དན་མེ་ལ་བསྲེག་ནས་མི་ཟ་བ་431

དང་། བྱ་རྒོད་ཀྱི་ཚང་དུ་རྟ་ཁྲིད་ནས་མི་འགྲོ་བ་གསུམ་པོ་སངས་རྒྱས་ཀྱི་མདུན་དུ་ཁས་བླངས་ནས་ཕྱིས་དེ་ལྟར་བསྲུང་བས་ཚེ་་་་་་དེར་སེངྒེའི་འཇིགས་པ་དང་བྲལ་ཞིང་། རྒྱལ་པོས་ཀྱང་ནོར་མང་པོ་གནང་ནས་ལོངས་སྤྱོད་ཆེན་པོ་བྱུང་། སྔོན་སངས་རྒྱས་འོད་སྲུང་གི་བསྟན་པ་ལ་བྲམ་ཟེ་ཞིག་གིས་བསྙེན་གནས་ཡན་ལག་་་་་་བརྒྱད་པའི་སྡོམ་པ་བསྲུང་བས་མིའི་རྒྱལ་པོར་སྐྱེས། རྒྱལ་པོ་དེས་ཀྱང་ཆོས་བཞིན་ཚུལ་ཁྲིམས་བསྲུང་བས་ལྷར་སྐྱེས། ལྷ་དེ་ཡང་སངས་རྒྱས་དྲུང་དུ་འོངས་ནས་ཆོས་ཉན་པས་རྒྱུན་དུ་ཞུགས་་་་་་་པའི་འབྲས་བུ་ཐོབ། དེས་ན་ཚུལ་ཁྲིམས་སྣ་རེ་སྣ་འགའ་ཙམ་བསྲུང་ན་ཡང་ཕན་ཡོན་དེ་འདྲ་ན་དགེ་ཚུལ་དགེ་སློང་གི་སྡོམ་པ་བླངས་ནས་བསྲུང་ན་ཕན་ཡོན་དེ་བས་ཆེ་བ་སྨོས་ཅི་དགོས། ཡང་སྔོན་སངས་རྒྱས་འོད་སྲུང་གི་བསྟན་པ་ལ། མི་ལྔ་བརྒྱ་ཙམ་རབ་ཏུ་བྱུང་ཚངས་པར་སྤྱད་པས་མཐར་ཀུན་ཤི་ནས་གཅིག་ལུས་་་་་་་པས་སྨྲས་པ། བདག་གིས་ཚངས་པར་སྤྱད་པའི་དགེ་བའི་མཐུས། །མ་འོངས་ཤཱཀྱ་ཐུབ་པའི་བསྟན་པ་ལ། །རབ་ཏུ་བྱུང་དགྲ་བཅོམ་ཐོབ་སྣམ་སྦྱར་འཛིན་པ་ཀུན་གྱི་མཆོག་ཏུ་ལུང་སྟོན་པར་གྱུར་ཅིག་ཅེས་སྨོན་ལམ་བཏབ་པས། ཕྱིས་སངས་རྒྱས་ཀྱི་བསྟན་པ་ལ་དགྲ་བཅོམ་པ་ཀུན་ཤེས་ཀོའུ་དི་ན་ཡ་ཞེས་བྱ་བར་གྱུར་་་་་་་ནས་སྣམ་སྦྱར་འཛིན་པ་ཀུན་གྱི་མཆོག་ཏུ་ལུང་བསྟན། འབོར་432

ལོས་བསྒྱུར་རྒྱལ་ཞིག་ཡིན་ན། ཤིང་སྐམ་པོ་བདེན་པའི་བྱེན་རླབས་བྱས་ན་མེ་ཏོག་གཅིག་ཐོན། ཚུལ་ཁྲིམས་དག་པས་དགེ་སློང་གི་ཤིང་སྐམ་པོ་ལ་བྱིན་རླབས་མཛད་ན་མེ་ཏོག་བཅུ་ཐོན་པ་ལ། སློབ་དཔོན་ཟླ་གྲགས་ཚུལ་ཁྲིམས་དག་པའི་དགེ་སློང་ཡིན་པས། ཁོང་གིས་ཤིང་སྐམ་པོ་ལ་བདེན་པའི་བྱིན་རླབས་མཛད་པས།མེ་ཏོག་དགུ་ལས་མ་བྱུང་། འོ་ན་གཅིག་པོ་དེ་ཅིས་ལན་སྙམ་པ་ལ། ཁོང་གིས་བསྟན་བཅོས་བརྩམས་པས་ཤིན་ཏུ་ལེགས་པ་ཞིག་བྱུང་སྟེ། དགྱེས་ནས་ཕྱག་ན་སྡེ་མིག་ཀྱོག་པོ་ཞིག་ཡོད་པ་དེ་དྲན་བསམ་ཟིན་པ་ལ་ཀླད་ལ་བསྐོར་བ་ཞིག་དྲན་ཏེ། ཕྱིར་བཅོས་མཛད་དེ་བདེན་པའི་བྱིན་རླབས་བྱས་མེ་ཏོག་བཅུ་ཐོན་སྐད།དེས་ན་ཚུལ་ཁྲིམས་དག་པའི་སྨོན་ལམ་ཡང་ཅི་བཏབ་ཚད་་་་་་་་་་འགྲུབ་བོ། །མ་བསྲུང་ན་ཉེས་དམིགས་ཀྱང་ཆེ་སྟེ། སྔོན་དགེ་སློང་ཞིག་གིས་སངས་རྒྱས་འོད་སྲུང་གི་བཅས་པ་ཁྱད་དུ་བསད་ནས་ཤིང་ཞིག་གི་ཡལ་ག་བཅད་པས་ཕྱིས་ཀླུ་མགོར་སྡོང་བོ་ཆེན་པོ་་་་་སྐྱེས་པ་ཞིག་ཏུ་སྐྱེས་ནས་སྡུག་བསྔལ་ཡུན་རིང་མྱངས། ཡང་དགེ་སློང་མང་པོས་བསླབ་པའི་ཡན་ལག་མང་པོ་ཉམས་པས་ངང་པ་དང་ཉར་སྐྱེས། པོ་ཏོ་བའི་གསུང་སྒོས་ལས། མི་སྐྱས་ལོ་བརྒྱའི་བར་དུ་ཉིན་རེ་མ་ཆད་པའི་མི་དགེ་བ་བཅུ་ཀ་བྱས་པ་བས། སྡོམ་པ་མེད་པས་དད་ཟས་ཁམ་གཅིག་ཟོས་པ་དེ་སྡིག་ཆེ་གསུངས།433

སྔོན་གཅིག་གིས་བོན་བྱས་པའི་ཕུགས་སུ་ཁྱི་ཤོར་ཏེ། གསས་ཟན་ཁྱིས་ཁྱེར་བས། བདག་པོ་རྣམ་རྟོག་ཟོས་ནས། སྐུ་གཤེན་གསས་ཟན་ཁྱིས་ཁྱེར་བའི་མཐར་ཅིར་འགྱུར་བྱས་ལན་འགའ་དྲིས་པས་བོན་པོ་ཁོང་འཁྲུགས་ཏེ་གསས་ཟན་ཁྱིས་ཁྱེར་བས་ཐ་མ་ཁྱེ་ལུད་དུ་འགྲོ་ཟེར་རོ། །དེ་བཞིན་དུ་རང་རེས་ཀྱང་ཚུལ་ཁྲིམས་མ་བསྲུང་ན་ཐ་མ་ངན་སོང་དུ་འགྲོ། དེས་ན་ཚུལ་ཁྲིམས་བསྲུང་་བའི་ཕན་ཡོན་མ་བསྲུང་བའི་ཉེས་དམིགས་རྣམས་བསམ་ནས་་་་་ཚུལ་བཞིན་བསྲུང་དགོས་ཏེ། འབྲོམ་སྟོན་པའི་ཞལ་ནས། རབ་ཏུ་བྱུང་ཕན་ཆད་བདུད་མོ་མཚར་མོ་བརྒྱས་བསླུ་མི་ནུས་ལ།་བདུད་ནག་བོ་བརྒྱས་ཆོས་ལ་འབྲལ་མི་ནུས་པ་དེ་འདྲ་ཞིག་འཚལ།གསུངས། ཚུལ་ཁྲིམས་ཀྱི་མགོ་ཐོན་པ་ལ་གྲོགས་བཟང་པོ་བསྟེན་དགོས། གྲོགས་ངན་བསྟེན་ན་སྤྱོད་ངན་འགོས་ནས་སྡོམ་པའི་མགོ་ཐོན་མི་ཡོང། སྔོན་འཕན་ཡུ་ལ་གྱི་བཙུན་པ་ཆང་འཐུང་བ་གཅིག་དང་མི་འཐུང་བའི་སྤུན་གཉིས་ཡོད་པ་ལ་ཆང་འཐུང་བ་དེ་རྭ་སྒྲེང་དུ་སོང་ནས། ཕྱིས་ཡུལ་དུ་ལོག་ཙ་ན་ཆང་མི་འཐུང་བ་ཞིག་བྱུང་། ཆང་མི་འཐུང་བ་དེ་ལྷ་སར་སོང་བས། ཕྱིས་འཐུང་བ་ཞིག་བྱུང་སྐད། དེ་བཞིན་དུ་རང་རེ་ལ་ཆོས་བྱ་བསམ་དང་སྡོམ་པ་བསྲུང་སྙམ་པ་བག་རེ་ཙམ་ཡོད་ཀྱང་། གྲོགས་ངན་དང་འགྲོགས་ཙ་ན་ཁོའི་ཤན་ཞུགས་ནས་གཞུག་ཁོ་དང་ཁྱད་མེད་དུ་434

འགྲོ། གྲོགས་བཟང་པོ་དང་འགྲོགས་ཙ་ན་རང་ལ་ཁྱེར་འཁོས་མེད་ཀྱང་གྲོགས་བཟང་པོ་དེའི་འཁྱེར་དུ་མི་སྟེ་ར་བསྲུང་སྡོམ་་་་་་་ཡང་ཁོང་གི་ཁྱེད་ཆོས་ལ་འགྲོ་བ་ཡིན། སྔོནེ་རྒྱ་གར་གྱི་ཐག་པ་གཅིག་ཤིང་གཅོད་དུ་ཕྱིན་པས་ཤིང་གཞོན་པ་ལེགས་པ་གཅོད་མ་ཕོད་པར་ནགས་མཐར་ཕྱིན་པས་ནགས་ཀྱི་ལྷ་མོས་ཁྱོ་ད་་་་་་་་་་དངོས་གྲུབ་ཅི་འདོད་སྟེར་ཟེར་བ། གྲོགེས་ཤིག་ཡོད་པར་དྲིས་པས། ཁོ་ན་རེ། སྔོན་ནས་རྐང་ལག་གིས་ཐག་བ ཏགས་པས་མང་བོ་ཟིན་ན། རྒྱབ་ན་ཡང་རྐང་ལག་ཡོད་ན་ཐག་མང་པོ་ཟིན་ནས་རྙེད་པ་ཡོ་ ང་བ ས། རྒྱབ་ཏུ་རྐང་ལག་བཞི་འདོད་ཞུས་བྱས་པ། དེ་ལྟར་ཞུས་པས་དེ་མ་ཐག་རྒྱབ་ཏུ་རྐང་ལོག་བྱུང་། གྲོགས་དང་སྡེབ་ནས་གྲོང་་ཁྱེར་དུ་ཐག་འཐག་རྒྱུ་ཡོད་དམ་ཟེར་དུ་ཕྱིན་པས།གྲོང་པ་རྣམས་ཀྱིས་ལྟས་ངན་ཟེར་རྡོ་འཕངས་ནས་དེད་སྐད།དེའི་ཚེ་ནམ་མཁའི་ལྷས། རང་ཡང་མཁས་པར་མ་གྱུར་ལ་། །གྲོགས་ཀྱང་བློ་དང་མི་ལྡན་པས། །དེ་དག་མྱུར་དུ་བརླག་འགྱུར་ཏེ། །ནགས་ཀྱི་ཐག་པ་ཇི་བཞིན་ནོ། །ཟེར་སྐད། དེ་བཞིན་དུ་རང་ཉིད་ལ་འཁོས་མེད་ཀྱི་སྟེང་དུ་གྲོགས་ངན་གྱི་ཁ་ལ་ཉན་ན་ཚེ་་་་་་་འདི་ཕྱི་གཉིས་ཀ་བརླག་ཡོང་། ཁྱད་པར་བུད་མེད་དང་ཉེ་མི་རུང་། སྔོན་དགེ་སློང་ཞིག་བུད་མེད་ཀྱི་རྩར་ཉལ་བས་སྐབས་ཤིག་འདོད་ཆགས་སྐྱེས་མི་ཚངས་པ་སྤྱད་ནས་སྡོམ་པ་ཤོར་སྐད། སྔོན་435

དགེ་བཤེས་པོ་ཏོ་བ་ཆེན་པོས་བསོད་སྙོམས་མཛད་པའི་དུས་ན་ཡང་། དགེ་བཤེས་ཕུ་ཆུང་བ་དང་གཉིས་གྲོང་གསེབ་ཏུ་བྱོན་པས།བཙུན་མ་གཅིག་ན་རེ་དེ་རིང་ཁྱེད་གཉིས་ཀྱི་ཆོས་སྟོན་བདག་་་་་་གིས་བགྱི་ཟེར་ནས་སོང་བ་དང་། པོ་ཏོ་བའི་ཞལ་ནས། བན་དེ་མོ་ཡི་བསྙེན་བཀུར་དང་། །ཁྱི་ལུད་སོགས་ཀྱི་སྦྲང་བུ་འདྲ། །ཕན་པ་བས་ཀྱང་གནོད་པ་ཆེ། །རང་ཅག་འདེང་འདེང་གསུངས་སྐད། །དེས་ན་འོ་སྐོལ་མོ་བྱེས་དང་ཐག་ཉེ་ཞིང་འབྲེལ་ཆེ་ན་ཚེ་འདིར་གྲགས་པ་ངན་པ་དང་ཐག་ཉེ་ཕྱི་མར་ངན་སོང་དང་ཐག་ཉེ་བས་འདི་ལ་བག་ཟོན་ཆེར་བྱེད་དགོས། སྔོན་བུད་མེད་གཅིག་གིས་དགེ་སློང་ཞིག་ལ་སྲོག་གཅོད་ཀྱིས། ཡང་ན་མི་ཚངས་པ་སྤྱོད།ཡང་ན་ཆང་འཐུང་བྱས་པས། དགེ་སློང་གིས་དེ་རྣམས་གང་ཡང་མི་རུང་བྱས་པས་མོ་ན་རེ་དེ་ཡིན་རུང་ནང་ནས་གཅིག་མ་བྱས་་་་པའི་ཐབས་མེད་ཟེར། དགེ་སློང་གིས་བསམ་པར་ཐབས་མེད་ན་ཆང་འཐུང་ན་སྐྱོན་ཆུང་སྙམ། འཐུང་བས་ར་རོ་བའི་ཚེ་མི་ཚངས་པ་སྤྱད་དེ་ནས་སྲོག་གཅོད་ཀྱང་བྱས་ནས་སྡོམ་པ་རྩ་བ་ནས་ཤོར་སྐད། དེས་ན་ཆང་ནི་ཉེས་པ་ཀུན་གྱི་རྩ་བ་ཡིན་པས་རྩྭ་ཁའི་ཟིལ་བ་ཙམ་ཡང་འཐུང་མི་རུང་། སྔོན་སངས་རྒྱས་བཅོམ་ལྡན་འདས་ཀྱིས་ཀུན་ཤེས། རྟ་ཐུལ། རླངས་པ། མིང་ཆེན། བཟང་པོ་སྟེ།འཁོར་ལྔ་སྡེ་བཟང་པོ་དང་ལྷ་བརྒྱད་ཁྲི་བཞི་སྟོང་སོགས་འཁོར་436

རྒྱ་མཚོའི་ཚོགས་ལ། འཁོར་བ་སྡུག་བསྔལ་གྱི་རང་བཞིན་ཡིན་ཚུལ་གྱིས། སྡུག་བསྔལ་བདེན་པའི་ཆོས་དང་།སྡུག་བསྔལ་མཐའ་དག་ཉོན་མོངས་ཀྱིས་བསྐྱེད་ཚུལ་ཀུན་འབྱུང་བདེན་པའི་ཆོས་་་་་དང་། སྡུག་བསྔལ་གྱི་རྒྱུ་ཉོན་མོངས་མཐའ་དག་བཀག་ནས།འགོག་པ་མངོན་དུ་བྱ་ཚུལ་འགོག་བདེན་གྱི་ཆོས་དང་། ཉོན་མོངས་པ་འགོག་པའི་ལམ་ཚུལ་ཁྲིམས་བསམ་གཏན་ཤེས་རབ་ཀྱི་བསླབ་པ་སྟེ་ལམ་བསླབ་པ་གསུམ་ལ་རིམ་གྱིས་སློབ་ཚུལ་ལམ་གྱི་བདེན་པའི་ཆོས་ཏེ། བདེན་པ་བཞིའི་ཆོས་ཀྱི་འཁོར་ལོ་རྒྱ་ཆེར་བསྐོར་བས། ལྔ་སྡེས་དགྲ་བཅོམ་པའི་གོ་འཕང་ཐོབ།ལྷ་བརྒྱད་ཁྲི་བཞི་སྟོང་གིས་དུས་གཅིག་ཏུ་བདེན་པ་གཟིགས། དེ་ནས་བཅོམ་ལྡན་འདས་ཝ་ར་ཎ་སིའི་འབབ་ཆུ་གནོད་པ་ཅན་གྱི་འགྲམ་དུ་་་་་གཤེགས་པ་དང་། ཁྱིམ་བདག་གཙོ་བོའི་བུ་གྲགས་པ་ལ་བདེན་བཞིའི་ཆོས་བསྟན་པས་རྒྱན་གྱིས་བརྒྱན་བཞིན་དུ་དགྲ་བཅོམ་་་་་པའི་གོ་འཕང་ཐོབ་སྟེ་སླད་ཀྱིས་བསྙེན་པར་རྫོགས། དེ་ནས་གང་པོ་དང་། དྲི་མེད་དང་། ལག་བཟང་དང་། མིང་ཆེན་རྣམས་ཚུར་ཤོག་གིས་བསྙེན་པར་རྫོགས། བདེན་བཞིའི་ཆོས་བསྟན་པས་དགྲ་བཅོམ་པའི་གོ་འཕང་ཐོབ་པས་འཇིག་རྟེན་ན་དགྲ་བཅོམ་པ་བཅུ་སངས་རྒྱས་དང་བཅུ་གཅིག་བྱུང་། དེ་ནས་ཝ་ར་ཎ་སིའི་གྲོང་མིའི་གཙོ་བོའི་བུ་ཐུ་བོ་ལྔ་བཅུ་ཐམ་པ་རབ་ཏུ་བྱུང་བསྙེན་་་་437

པར་རྫོགས་བདེན་བཞིའི་ཆོས་བསྟན་པས་དགྲ་བཅོམ་ཐོབ་་་་་་་་་འཇིག་རྟེན་ན་དགྲ་བཅོམ་དྲུག་ཅུ་རྩ་གཅིག་བྱུང་། དེ་ནས་རས་བལ་ཅན་གྱི་ནགས་ཚང་ཚིང་དུ་གཤེགས་ནས། བཟང་སྡེ་ཚོགས་དྲུག་ཅུ་བདེན་པ་ལ་བཀོད། དེ་ནས་གྲོང་ཁྱེར་བདེ་དངོས་སུ་གཤེགས་ནས་གྲོང་མིའི་བུ་མོ་དགའ་མོ་དང་དགའ་སྟོབས་མ་་་་་་་གཉིས་བདེན་པ་ལ་བཀོད། དེ་ནས་གྲོང་ཁྱེར་ལྡིང་རྒྱས་སུ་གཤེགས་ནས་ནེེ་རཉྫ་ནའི་འགྲམ་གྱི་བསྟི་གནས་སུ་འོད་སྲུང་་་་་་་རལ་བ་ཅན་འཁོར་ལྔ་བརྒྱ་དང་བཅས་པ་རབ་ཏུ་བྱུང་། བསྙེན་པར་རྫོགས། དེ་ལྟར་རལ་བ་ཅན་སྟོང་རབ་ཏུ་བྱུང་།དེ་ཀུན་ལ་ཆོ་འཕྲུལ་གསུམ་གྱི་གདམས་པ་མཛད། དེ་ནས་དགེ་སློང་གི་འཁོར་སྟོང་དང་བཅས་མ་ག་རྙར་བྱོན། རྒྱལ་པོ་གཟུགས་ཅན་སྙིང་བོ་བྲམ་ཟེ་དང་ཁྱེམ་བདག་བརྒྱ་ཕྲག་དུ་མའི་ཚོགས་དང་བཅས་ལྷ་མི་ཌནབུམ་ཕྲག་དཔག་ཏུ་མེད་པ་ལ་ཆོས་བསྟན་པས་མི་ཕྱེད་པའི་དད་པ་ཐོབ་ཅིང་བདེན་པ་མཐོང་། དེ་ནས་རྒྱལ་པོའི་ཁབ་འོད་མའི་ཚལ་ན་བཞུགས་དུས། ཤཱ་རིའི་བུ་མོའུ་འགལ་གྱི་བུ་གཉིས་འཁོར་ལྔ་བརྒྱ་དང་བཅས་པ་རབ་ཏུ་བྱུང་བ་བསྙེན་པར་རྫོགས་ཆོས་བསྟན་པས་དགྲ་བཅོམ་པར་གྱུར། དེ་ནས་འཕགས་པ་ཀུན་དགའ་བོ་དང་། འོད་སྲུང་ཆེན་པོ། རབ་འབྱོར་ཉེ་བར་འཁོར་སོགས་རབ་ཏུ་བྱུང་བསྙེན་པར་རྫོགས་བདེན་བཞིའི་ཆོས་བསྟན་438

པས། དེ་དག་རྣམས་ཀྱིས་ལམ་བསླབ་པ་གསུམ་ལ་བསླབས་ནས་དགྲ་བཅོམ་པའི་གོ་འཕང་མངོན་དུ་བྱས་པའི་རྣམ་པར་ཐར་པ་ལྟར། ཁྱེམ་ནས་ཁྱིམ་མེད་པར་རབ་ཏུ་བྱུང་སྡོམ་པ་བླངས་ནས་འཁོར་བའི་སྡུག་བསྔལ་གྱི་རྒྱུ་ཉོན་མོངས་པ་འགོག་པའི་ལམ་་་་་་་ཚུལ་ཁྲིམས་ཀྱི་བསླབ་པ་ལ་བསླབས་ནས་ཉོན་མོངས་པ་སུན་་་་་་་དབྱུང་། བསམ་གཏན་གྱི་བསླབ་པ་ལ་བསླབས་ནས་ཉོན་མོངས་པའི་མགོ་མནན། ཤེས་རབ་ཀྱི་བསླབ་པ་ལ་བསླབས་ནས་ཉོན་མོངས་རྩད་ནས་བཏོན་ཏེ་སྐྱེ་རྒ་ན་འཆི་སོགས་འཁོར་བའི་སྡུག་བསྔལ་གྱི་མིང་ཙམ་ཡང་མི་ཐོས་པའི་དགྲ་བཅོམ་པའི་གོ་འཕང་མངོན་དུ་བྱེད་པ་ལ་འབད་པར་བྱའོ། ། ་མདོར་ན་སྔོན་གྱི་ཉན་ཐོས་དགྲ་བཅོམ་པ་རྣམས་ཀྱིས།འཁོར་བའི་སྡུག་བསྔལ་ལས་ལས་བྱུང་བར་གོ ལས་རྣམས་ཉོན་མོངས་པའི་དབང་གིས་བསགས་པར་གོ ཉོན་མོངས་པའི་རྩ་བ་བདག་མེད་ལ་བདག་ཏུ་འཛིན་པས་མ་རིག་པ་ཡིན་པར་གོ མ་རིག་པ་དེ་སེལ་བ་ལ་བདག་མེད་རྟོགས་པའི་ཤེས་རབ་ཀྱི་བསླབ་པ་ལ་སློབ་དགོས་པར་གོ ཤེས་རབ་དེ་བསམ་གཏན་གྱི་བསླབ་པ་ལ་བསྟེན་ནས་འབྱུང་བར་གོ བསམ་གཏན་ཚུལ་ཁྲིམས་ཀྱི་བསླབ་པ་ལ་བསྟེན་ནས་འབྱུང་བར་གོ ཚུལ་ཁྲིམས་བསྲུང་བ་ལ་ཐོག་མར་རབ་ཏུ་བྱུང་ནས་ཚུལ་ཁྲིམས་ཀྱི་སྡོམ་པ་ལེན་དགོས་་་་་་439

པར་གོ་ནས། ཐོག་མར་ཁྱིམ་ནས་ཁྱིམ་མེད་པར་རབ་ཏུ་བྱུང་། སོ་སོར་ཐར་པའི་སྡོམ་པ་བླངས་ནས་ཚུལ་ཁྲིམས་མིག་འབྲས་བཞིན་བསྲུང་། དབེན་པའི་གནས་སུ་བསམ་གཏན་རི་བོ་བཞིན་བསྒོམ།བདག་མེད་རྟོགས་པའི་ཤེས་རབ་ནམ་མཁའ་ལྟར་བསྐྱེད་པས་་་་་རིང་པོར་མི་ཐོགས་པར་དགྲ་བཅོམ་པའི་གོ་འཕང་ཐོབ་པ་ཡིན་པས། འོ་སྐོལ་རྣམས་ཀྱིས་ཀྱང་དེ་བཞིན་དུ་གོ་ནས་རབ་ཏུ་བྱུང་སྡོམ་པ་བླངས་ནས་ཚུལ་ཁྲིམས་བསྲུང་། བསམ་གཏན་བསྒོམ་ཤེས་རབ་བསྐྱེད་དེ་ལམ་བསླབ་པ་གསུམ་གྱི་ཉམས་ལེན་ལ་་་་་་་་་་འབད་ན་ཚེ་འདིར་ཡང་བདེ་ལ་ཕྱི་མར་ཡང་སྐྱིད་ལ་བསྟན་འགྲོ་ཡོངས་ལ་ཡང་ཕན་པར་འགྱུར་རོ། །སྨྲས་པ། མཉམ་མེད་ཟས་གཙང་སྲས་པོ་དེ་ཉིད་ཀྱིས། །ཐར་པའི་གོ་འཕང་ཐོབ་ཐབས་གང་གསུངས་པ། །སྐྱེས་བུ་འབྲིང་དང་ཐུན་མོང་ལམ་རིམ་དུ། །བསྡུས་ནས་གོང་མའི་གསུང་བཞིན་བཤད་ཚར་སོང་། །ད་ལྟ་འཆི་ཡང་ཕྱི་མར་དལ་འབྱོར་རྟེན། །ཐོབ་པའི་གདེངས་ཅན་སྐྱེ་བོ་ཕོ་མོས་ཀྱང་། །ད་དུང་ནུས་ན་ལམ་ལ་སློབ་དགོས་པས།།དེ་ཙམ་ཞིག་གིས་ཆོག་ཤེས་བྱ་མི་རིགས། །ཕྱི་མར་མི་ལུས་རིན་ཆེན་ཐོབ་ན་ཡང་། །སྔར་གྱི་དགེ་བའི་འཕེན་ཤུགས་ཟད་པ་ན། །སླར་ཡང་ངན་སོང་གསུམ་གྱི་གནས་སུ་སྐྱེས། །སྡུག་བསྔལ་མྱོང་བཞིན་འཕྲལ་ལ་སྡིག་བསགས་ནས། །བསྐལ་པ་440

བྱེ་བར་བདེ་འགྲོའི་སྒྲ་མི་ཐོས། །མཐོ་རིས་རྟེན་བཟང་ཐོབ་ཀྱང་མི་རྟག་འགྱུར། །ངན་སོང་སྡུག་བསྔལ་ཙམ་ཞིག་མེད་མོད་ཀྱང་། །སྐྱེ་རྒ་ན་འཆི་ལ་སོགས་སྡུག་བསྔལ་མང་།།དེ་ཕྱིར་མཐོ་རིས་བདེ་བ་ཙམ་ཞིག་གིས། །མི་ཚེགས་འཁོར་བའི་ཆུ་བོ་རབ་མེད་ལ། །བསླབ་གསུམ་རྣམ་པར་དག་པའི་གྲུ་ཐོང་ལ།།ཐར་པའི་གྲོང་ཁྱེར་ཉམས་དགའ་ད་སྙོགས་ཤིག །རྗེ་བཙུན་བླ་མ་མཉན་པ་བཟང་པོ་ཡི། །དྲིན་ལ་བསྟེན་ནས་འཁོར་བའི་ཆུ་བོ་བརྒལ།།ཐར་པའི་གྲོང་ཁྱེར་སྙེགས་ཚུལ་ཤེས་པའི་མདོ། །གོ་སླའི་ངག་གིས་ལེགས་པར་བཤད་ཟིན་ནས། །ད་ནི་རང་གཞན་ཐམས་ཅད་འཚེངས་པའི་ཕྱིར། །བྱང་ཆུབ་སེམས་ཀྱི་གྲུ་གཟིངས་ལེགས་བསྡམས་ནས། །བསོད་ནམས་ཡེ་ཤེས་ཚོགས་གཉིས་དར་ཆེན་འཕྱར། །ཀུན་མཨོ་ནོར་བུ་ལེན་ཚུལ་འདི་རུ་བཤད། །དེ་ཡང་སྔོན་བྱིས་པ་ཆུང་ངུ་ཞིག་ས་སྟེགས་ལ་འཛེགས་ནས།སྲུན་ཆེ་བ་ཞིག་ཡོད་པ་ལ་བོངས་གེ་སྙམ་ནས། མ་ལ་ད་ང་ཨ་ཇོ་དང་ཨེ་མཉམ་གི་བྱས་པས། མ་ན་རེ་མཐོ་མཐོ་སྟེ། ད་དུང་མི་མཉམ་གི་མཐོར་ཐོང་སྨྲས་སྐད།དེ་བཞིན་དུ་འོ་སྐོལ་རྣམས་ཀྱང་འཁོར་བའི་སྡུག་བསྔལ་ལ་འཇིགས་ནས་རབ་ཏུ་བྱུང་ལམ་བསླབ་པ་གསུམ་ལ་བསྟེན་ནས་རང་གཅིག་པུ་འཁོར་བ་ལས་ཐར་པ་་་་་་ཙམ་ཞིག་བྱས་ན། གཞན་འཁོར་བའི་སེམས་ཅན་ལ་བལྟས་ན་441

མཐོ་མཐོ་སྟེ། སྐྱོན་ཀུན་ཟད་ཡོན་ཏན་ཀུན་ལྡན་སངས་རྒྱས་ཀྱི་གོ་འཕང་ཐོབ་ན་ཡོན་ཏན་ཡོད་ཚུལ་ལ་བསམ་ན། དེ་ཙམ་མཐོ་རྒྱུ་རང་མེད་པས་ད་དུང་དེའི་སྟེང་དུ་ལམ་ལ་སློབ་ནུས་ན་བསླབས་ཏེ་སངས་རྒྱས་བཅོམ་ལྡན་འདས་དང་མཉམ་པ་ཞིག་བྱ་དགོས།དེ་ཅིའི་ཕྱིར་ཞེ་ན། འཁོར་བར་འཁྱམས་པའི་སེམས་ཅན་རྣམས་རང་གི་ཚེ་སྔོན་ཕ་མ་སོགས་གཉེན་ཉེ་བར་མ་གྱུར་པ་གཅིག་ཀྱང་མེད། ཕ་མ་སེམས་ཅན་འཁོར་བ་ངན་སོང་གི་སྡུག་བསྔལ་གྱེས་གཟིར་ནས་ཉམ་ཐག་པ་རྣམས་ཡལ་བར་དོར་ནས། རང་ཉིད་གཅིག་པུ་ཅི་ཐར་བྱས་ན། དེ་བས་བུ་ངན་ཁྲེལ་མེད་ཅིག་གཞན་ན་མེད། རང་གིས་ཀྱང་ཐར་པ་ཙམ་ཐོབ་ཀྱང་ཐམས་ཅད་མཁྱེན་པའི་གོ་འཕང་མ་ཐོབ་པས། གཞན་དོན་ཕར་ཞོག་རང་དོན་ཡང་ཉི་ཚེ་ཙམ་ལས་མ་གྲུབ་པའི་ཕྱིར་རོ། །དེས་ན་རང་གཞན་གང་གི་དོན་དུ་ཡང་འགྲོ་ཀུན་དྲིན་ཅན་གྱི་ཕ་མར་བསམ་ནས་བྱམས་་་་་་སྙིང་རྗེ་བྱང་ཆུབ་ཀྱི་སེམས་ཀྱི་སྒོ་ནས། ལམ་ཕར་ཕྱིན་དྲུག་ལ་ ་བསླབ་སྟེ། ཡང་དག་པར་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱ་ཚུལ་ནི། སྔོན་སངས་རྒྱས་བཅོམ་ལྡན་འདས་ཀྱིས་འཁོར་རྣམས་ལ། ཁོང་གི་སྐུ་ཚེ་དེའི་ཡུམ་ལྷ་མོ་སྒྱུ་འཕྲུལ་མས་སྐུ་ཚེ་སྔོན་མར་ཡང་མ་བྱས་པ་བགྲང་གིས་མི་ལངས། དེ་བཞིན་དུ་སེམས་ཅན་གཞན་གྱིས་ཀྱང་མ་མ་བྱས་པ་གཅིག་མེད། སེམས་442

ཅན་རེ་རེས་ཀྱང་མ་བྱས་པ་གྲངས་ཀྱིས་མི་ཆོད། མ་བྱས་རེས་ཀྱི་ཚེ་འདིའི་མས་བསྐྱངས་པ་བཞིན་དུ་གནོད་པ་ཚད་མེད་ལས་་་་་་་སྐྱབས།ཕན་ཚད་མེད་བཏགས་ཞེས་གསུངས། གཞན་ཡང་སེམས་ཅན་ཐམས་ཅད་ཀྱི་མ་བྱས་པ་ཙམ་དུ་མ་ཟད། ཕ་དང་ཕུ་ནུ་སྲིང་མོ་མཁན་སློབ་བུ་ཚ་སོགས་གཉེན་དུ་མ་གྱུར་པ་ཡང་གཅིག་མེད་གསུངས། སྔོན་ཁྱེའུ་པདྨས་གདུལ་བྱ་མང་པོ་འདུས་ཚེ། དེར་འཚོགས་པའི་ལས་ཅན་གྱི་སེམས་ཅན་རྣམས་ཀྱི་གཙོ་བྱས་ནས་་་་ཕྱོགས་བཅུའི་འཇིག་རྟེན་གྱི་སེམས་ཅན་ཐམས་ཅད་ལ་འདི་དག་ནི་བདག་གི་ཕའོ་མའོ། །བདག་གི་བུའོ་དེ་བཞིན་དུ་གཞན་ཡང་བདག་གི་བུ་མོའོ་ཞེས་བྱ་བ་ལ་སོགས་པ་ཕ་མ་བུ་ཚའི་འདུ་ཤེས་རབ་ཏུ་བསྒོམས་ཏེ་ལན་གཅིག་མ་ཡིན་ལན་གཉིས་མ་ཡིན་ཉིན་མཚན་དུས་དྲུག་ཏུ་ལན་སྟོང་ཕྲག་དུ་མར་ཏིང་ངེ་འཛིན་གྱིས་་་་་་དུས་འདའ་བར་བྱས་སོ་གསུངས། དེ་བཞིན་དུ་འོ་སྐོལ་རྣམས་་ཀྱིས་ཀྱང་སྤྱིར་སེམས་ཅན་ཐམས་ཅད་གཉེན་ཉེ་བ་དང་ཁྱད་་་་་་་་པར་མ་ཡིན་ཚུལ་དང་དྲིན་ཆེ་ཚུལ་རྣམས་ལན་ཅིག་མ་ཡིན་པར་ཡང་དང་ཡང་དུ་བསམ་ནས་ཁ་ཙམ་མ་ཡིན་པར་སྙིང་ཐག་པ་་་་་་ནས་དྲིན་གཟོ་ཞིག་བྱ་དགོས། སྔོན་སངས་རྒྱས་ཞལ་བཞུགས་དུས། ལྷས་སྦྱིན་ངན་སེམས་སྐྱེས་ནས་རྒྱལ་པོ་མ་སྐྱེས་དགྲའི་དྲུང་དུ་སོང་ནས་ཁྱོད་ཀྱིས་ཡབ་རྒྱལ་པོ་བཀྲོངས་ལ་རྒྱལ་སྲེད་བཟུང་།443

ངས་བཅོམ་ལྡན་འདས་བཀྲོངས་ལ་འཁོར་རྣམ་བཞིའི་དཔོན་བྱ་བྱས་པས། མ་སྐྱེས་དགྲས་ཡབ་ཀྱི་དྲིན་བརྗེད་ནས། འདོད་པའི་དབང་གིས་ཕ་བཀྲོངས། དེ་བཞིན་དུ་འོ་སྐོལ་རྣམས་ཀྱིས་ཕ་མ་སེམས་ཅན་གྱི་དྲིན་རྣམས་བརྗེད། ཉོན་མོངས་པ་དང་འདོད་པའི་དབང་གིས་ཕ་མ་སེམས་ཅན་ལ་གནོད་བྱས་དྲིན་ལན་ལོག་པར་གཞལ་མི་རུང་། འོ་ན་དྲིན་གཟོ་ཇི་ལྟར་བྱ་དགོས་སྙམ་ན།བྱམས་སྙིང་རྗེ་བྱང་ཆུབ་ཀྱི་སེམས་ཀྱི་སྒོ་ནས་དྲིན་གཟོ་བྱ་དགོས།དེ་ལ་བྱམས་པ་བསྒོམས་པ་ནི། སྔོན་པོ་ཏོ་བ་རྭ་སྒྲེང་ན་བཞུགས་ཙ་ན། རྒན་མོ་ཞིག་ན་རེ། ཇོ་བོ་བྱམས་པ་བསྒོམ་པ་ཇི་ལྟ་བུ་ཞིག་ལ་ཟེར་བ་ལགས་ཟེར་བ་ལ་པོ་ཏོ་བས་དེ་ཁྱོད་རང་གིས་བུ་ཐོ་ལེ་གྲགས་སྙིང་དུ་སྡུག་ཅིང་གཅེས་པར་འཛིན་པ་ལྟར། སེམས་ཅན་ཐམས་ཅད་ལ་དེ་བཞིན་བྱེད་པ་ཡིན་གསུངས། དེ་བཞིན་དུ་མ་གྱུར་སེམས་ཅན་ཐམས་ཅད་སྙིང་དུ་སྡུག་ཅིང་གཅེས་པར་འཛིན་པ་བུ་གཅིག་པུའི་མ་ལྟ་བུ་བྱམས་དགོས། སྔོན་མ་བུ་གཉིས་ཆུ་ཆེན་པོ་ཞིག་གིས་ཁྱེར་བ་ལ། མས་བུ་མོ་འདི་ཕ་ཁར་བདེ་སར་ཞིག་ཕྱིན་ན་ཅི་མ་རུང་སྙམ། བུ་མོས་ཨ་མ་དྲིན་ཅན་མ་འདི་ཆུ་ཡིས་མ་ཁྱེར་བར་ཕ་ཁར་ཞིག་ཕྱིན་ན་ཅི་མ་རུང་སྙམ་པའི་འཕྲོ་ལ་ཤི་བས་མ་བུ་གཉིས་ཀ་ལྷ་གནས་སུ་སྐྱེས་པ་བྱུང་།དེ་བཞིན་དུ་མ་གྱུར་སེམས་ཅན་བདེ་བས་འཕོངས་ཚུལ་བསམ་ནས། སེམས་444

ཅན་བདེ་བ་མེད་པ་འདི་ཚོ་བདེ་བ་ཞིག་དང་ལྡན་ན་ཅི་མ་རུང་ལྡན་པར་གྱུར་ཅིག་ལྡན་པ་ཞིག་བདག་གིས་བྱའོ་སྙམ་དུ་བསམ་དགོས། སྔོན་ཨ་མདོ་ཕྱོགས་ཀྱི་སྡེ་གཉིས་འཁྲུགས་ནས། མ་བུ་གཉིས་རི་ཁར་ཕྱིན་པ་གཞན་པའི་སྡེ་ཡི་དམག་སླེབ་ཚེ་མས་བུ་མོ་འོག་ཏུ་སྦས་སྟེང་དུ་བཀབ་ནས་བསྡད་པས་མ་བསད་པར་བུ་མོ་ཐར་བ་བྱུང་སྐད། དེ་བཞིན་དུ་སེམས་ཅན་ཐམས་ཅད་ལ་ཕན་ཅི་ཐོ་གས་ཀྱི་སྒོ་ནས་བྱམས་དགོས། སྔོན་དབུལ་པོ་གཅིག་གི་བུ་གསེར་ཁར་ཕྱིན་པས། གསེར་གྱི་སྦྲམ་བུ་རའི་མཆིན་པ་ཙམ་ཞིག་རྙེད་པ་ཕ་ཡིས་ཐོས་པས་རང་གིས་རྙེད་པ་དང་ཁྱད་མེད་ཀྱི་་་་་་་་དགའ་བ་བྱུང་སྐད། དེ་བཞིན་དུ་སེམས་ཅན་བདེ་བ་དང་ལྡན་པ་མཐོང་ན་ཡང་།དགའ་བ་ཁྱད་པར་ཅན་བསྐྱེད་དགོས། སྔོན་རྒྱལ་པོ་བྱམས་པའི་སྟོབས་ཀྱིས། གནོད་སྦྱིན་ལྔས་ཤ་ཁྲག་བསླངས་པ།གཞན་ལ་གནོད་པ་མ་བྱས་པར་ཤ་ཁྲག་མི་རྙེད་པས་ད་འདི་་་་་་་་རྣམས་ལ་བདག་གི་ཤ་ཁྲག་སྦྱིན་སྙམ་རང་གི་ཡན་ལག་རྣམས་ལ་མཚོན་བརྒྱབ་ནས་ཁྲག་གཏར་ཏེ་གནོད་སྦྱིན་རྣམས་ཤ་ཁྲག་གིས་ཚིམས་པར་བྱས་ཏེ། བསླབ་པའི་གཞི་ལྔ་ལ་བཀོད་དོ། །དེ་བཞིན་དུ་མ་གྱུར་སེམས་ཅན་ལ་འཕྲལ་དུ་ཤ་ཁྲག་གཏེར་མི་ནུས་ན་ཡང་ནམ་ཞིག་གཏོང་བའི་ཡིད་སྨོན་བྱས། གཞན་ལ་ཕན་ཅི་ཐོགས་ཀྱི་སྒོ་ནས་ཕན་བཏགས་ཏེ་བྱམས་དགོས། རང་གི་བརྩེ་བའི་མས་445

མཚོན་ནས་ནམ་མཁའི་མཐའ་མཉམ་གྱི་མ་དྲིན་ཅན་རྣམས་ཀྱིས་བདེ་བ་དམ་པ་ཞིག་ཐོབ་ན་ཅི་མ་རུང་སྙམ་དུ་བསམ་ཞིང་། དེའི་ཕྱིར་བདག་གིས་ལུས་ལོངས་སྤྱོད་དུས་གསུམ་བསགས་པའི་དགེ་བ་བཏང་ནས་མ་གྱུར་འགྲོ་བ་ཀུན་ལ་ཕན་གདགས་སྙམ་པའི་བློ་བཅོས་མ་མ་ཡིན་པ་ཞིག་སྐྱེས་ན་བྱམས་པ་ཚད་མེད་བྱ་བ་ཡིན་་་་གསུངས། སྔོན་བཙུན་པ་བྱང་བ་ཤེས་རབ་འབར་བྱ་བ་ན་རེ། ཁ་ངོམས་ལྟོ་འགྲངས་ཟླ་བོས་བློ་མ་དཀྲོགས་ཙམ་ན། ང་རང་གི་ཕ་མ་ལ་བྱམས་སེམས་ཕྲག་ཕྲིག་རེ་སྐྱེ་ཞིང་གདའ་ཟེར་སྐད། དེ་བཞིན་དུ་འོ་སྐོལ་ཡང་ཁ་ངོམས་ལྟོ་འགྲངས། ཟླ་བོས་མ་དཀྲོགས་ཙམ་ན། རང་རང་གི་ཕ་མའམ་གཡོག་པོ་སྙིང་དུ་སྡུག་པ་ལ་བྱམས་སེམས་ཕྲག་ཕྲིག་རེ་སྐྱེ་བ་ཙམ་གྱིས་བྱང་ཆུབ་སེམས་་་་་་་་་་དཔར་མི་འགྲོ་བས། སེམས་ཅན་ཐམས་ཅད་ལ་བྱམས་པ་ཕྱོགས་རིས་མེད་པ་ཞིག་སྐྱེས་དགོས། འོན་ཀྱང་དང་པོ་ནས་ཕྱོགས་རིས་མེད་པའི་བྱམས་པ་ཆེན་པོ་ཞིག་སྐྱེས་དཀའ་བས།དང་པོ་རྩ་བའི་མ་ནས་བཟུང་བློ་རིམ་གྱིས་སྦྱངས་པས་གཞུག་བྱམས་པ་ཆེན་པོ་སྐྱེས་པ་ལ་ཚེགས་མེད་པས་རིམ་གྱིས་སྦྱངས་དགོས། སྔོན་གནོད་སྦྱིན་ལྔས་ཝ་ར་ཎ་སིའི་མི་ལ་གནོད་ནས་མི་མང་པོ་ཤི་ཚེ།རྒྱལ་པོ་བྱམས་པའི་སྟོབས་ཀྱིས་ཁྱེད་རྣམས་ཀྱིས་སེམས་ཅན་ཐམས་ཅད་ལ་བྱམས་པའི་སེམས་ཀྱིས་ཤིག་གསུངས་པས། ཀུན་གྱིས་བྱམས་446

པ་བསྒོམས་པས། གནོད་སྦྱིན་ལྔ་གྲོང་ཁྱེར་དུ་འཇུག་མ་ནུས་ཀླགས་མ་རྙེད། དེ་ནས་ཛི་བོ་རྩི་ཤིང་འཐུ་བ་རྣམས་མཐོང་ནས།ཁྱེད་རྣམས་བདག་ལ་མི་འཇིགས་སམ་དྲིས་པས། རྒྱལ་པོ་བྱམས་པའི་སྟོབས་ཀྱི་དགོངས་པ་སེམས་པས་ན་མི་འཇིགས་སྨྲས།དགོངས་པ་ཅི་འདྲ་ཞིག་སེམས་དྲིས་པས། སེམས་ཅན་ལ་བྱམས་པའོ་སྨྲས་པས་གནོད་སྦྱིན་རྣམས་ཀྱི་རྒྱུ་འདིས་བདག་ཅག་གིས་་་་ཀླགས་མ་རྙེད་དོ་སྙམ་དུ་སེམས་སོ། །སྔོན་སངས་རྒྱས་ཀྱིས་ཀྱང་བདུད་སྡིག་ཅན་བྱེ་བ་དུང་ཕྱུར་མང་པོ་བྱམས་པའི་སྟོབས་ཀྱིས་ཕམ་པར་མཛད་པས། བྱམས་པ་བསྒོམ་ནུས་ན་བསྲུང་བའི་མཆོག་ཏུ་ཡང་འགྱུར་རོ། །སྔོན་གནས་བརྟན་རྒྱལ་ཤེས་བྱ་བ་ན་རེ། ངེད་སྤུན་ཁ་ཟད་ཟད་ལ་འཐབ་ནས། དེ་ནས་ཁོའི་ཕྲུག་གུ་ཀུན་ངའི་པང་དུ་བླངས་ནས་འོ་བྱས་བྲང་ལ་གཅེར་བྱས་པས།དེར་ཁོའི་ཞེ་སྡང་ཞི་སོང་ཟེར་རོ། །དེ་བཞིན་དུ་མ་གྱུར་སེམས་ཅན་ཐམས་ཅད་ལ་བྱམས་པ་ཕྱོགས་རིས་མེད་པ་ཞིག་བསྒོམ་་་་་་་ནས་བྱུང་ན་ཞེ་སྡང་མི་སྐྱེ་ཞིང་གལ་ཏེ་སྐྱེས་བྱུང་ན་ཡང་བྱམས་པ་བསྒོམས་པས་ཞི་ཡོང། དེས་ན་ཞེ་སྡང་གི་གཉེན་པོ་བྱམས་པ་ལས་བཟང་བ་ཞིག་མེད། གཞན་ཡང་བྱམས་པ་བསྒོམ་ན་ལྷ་མི་དགའ་ཞིང་བསྲུང་བ་དང་དུག་མཚོན་གྱིས་མི་གནོད་དོ། །ཡིད་བདེ་བ་དང་བདེ་བ་མང་འབད་རྩོལ་མེད་པར་དོན་ཀུན་འགྲུབ།447

གལ་ཏེ་གྲོལ་བར་མ་གྱུར་ཀྱང་ཚེ་འཕོས་ཚེ་ཚངས་པའི་འཇིག་་་་་་རྟེན་དུ་སྐྱེ་བ་སོགས་ཕན་ཡོན་མཐའ་ཡས་པས་བྱམས་པ་བསྒོམ་པ་ལ་འབད་པར་བྱའོ། །སྙིང་རྗེ་བསྒོམ་པ་ནི།སྔོན་ཁམ་པ་འཇམ་དཔལ་བྱ་བའི་རྐང་པ་ན་བ་ཞིག་ལ། དགེ་བཤེས་སྟོན་པའི་ཞལ་ནས། ད་ལྟ་ཁྱོད་ཀྱི་མ་རྒན་ཡུལ་སྣ་གདོང་ན་ཁྱི་ཚན་ཞིག་གིས་རྨུག་ཤིན་འདུག གྲོགས་ཀྱང་སུ་ཡང་མི་འདུག་བྱས་ན། རྐང་པ་ན་བ་རང་ཡང་མི་དྲན་པར་སྡུག་རྒན་མ་དེ་དེ་ན་ཅི་བྱེད་ན་ཟེར་ནས་འཐེང་ཁྱེར་ལིང་ངེ་ཆ་ངེས། དེ་བཞིན་དུ་སེམས་ཅན་ཐམས་ཅད་ལ་མའི་བློ་བཅོས་མ་མ་ཡིན་པ་རེ་སྐྱེས་ན་སེམས་ཅན་གྱེ་་་་་་་སྡུག་བསྔལ་མཐོང་ཙམ་ན་སྙིང་རྗེ་ཤས་མི་བཟོད་པ་ཞིག་འོང་སྟེ་གསུངས། སྔོན་ཨ་མདོ་ཕྱོགས་ཀྱི་བྱམས་པ་འབུམ་གླིང་བྱ་བ་ན།རི་རྩེ་ཞིག་ན་མཆོད་ཁང་ཞིག་ཡོད་པས་བུད་མེད་ཅིག་གིས་བུ་་་་་ཆུང་ཞིག་ཁུར་ནས་མཇལ་དུ་ཕྱིན་པས་བུ་རྒྱབ་ནས་ཤོར་ཏེ་བྲག་རྩ་ན་ཆུ་ཆེན་པོ་ཞིག་འགྲོ་བ་དེའི་ནང་དུ་ལྷུང་བས་མ་ཡིས་སྙིང་རྗེ་ནས་ཤས་མ་བཟོད་པར་ཆུ་ནང་དུ་ལྕེབས་སྐད། ཡང་ཧོར་གྱེ་མིང་སྲིང་གཉིས་ཀྱི་མིང་བོ་ཆུ་ལ་བརྒལ་བ་ཆུས་ཁྱེར་བས་སྲིང་་་་་མོས་མ་བཟོད་པར་ཆུ་ལ་མཆོངས་སྐད། དེ་བཞིན་དུ་སེམས་ཅན་ཐམས་ཅད་འཁོར་བ་སྤྱི་དང་ཁྱད་པར་ངན་སོང་གསུམ་གྱིས་་་་་་་སྡུག་བསྔལ་གྱིས་གདུངས་པའི་ཚུལ་ལ་བསམས་ནས་འདི་དག་་་་་448

རྣམས་སྡུག་བསྔལ་དང་བྲལ་ན་ཅི་མ་རུང་། བྲལ་བར་གྱུར་ཅིག་བྲལ་བ་ཞིག་བདག་གིས་བྱའོ་སྙམ་པའི་སྙིང་རྗེ་ཤས་མི་བཟོད་པ་ཙམ་དུ་བསྒོམ་དགོས། དེ་ལྟར་བསྒོམ་པས་སེམས་ཅན་ཐམས་ཅད་ལ་སྙིང་རྗེ་བཅོས་མ་མ་ཡིན་པ་ཞིག་སྐྱེས་ན་སྙིང་རྗེ་ཚད་་་་་་་མེད་བྱ་བ་ཡིན། དེ་ཡང་སེམས་ཅན་གཞན་གྱི་སྡུག་བསྔལ་མཐོང་བ་དང་ཐོས་པ་དང་བསམ་པ་ཙམ་གྱིས་རང་གི་ཤ་གཅོད་པ་ཙམ་དུ་སྙིང་རྗེ་མི་བཟོད་པ་སྐྱེས་ན་སྙིང་རྗེ་ཆེན་པོ་བྱ་བ་ཡིན་་་་་་་་་་་་་གསུངས། སྔོན་སྔགས་པ་གཅིག་ལ་ར་གཅིག་ཡོད་པས་དེ་བསད་ནས་ཚོགས་རྐྱེན་བྱ་སྙམ། ར་འོག་ཏུ་བཅུག་ནས་གསུས་པའི་སྤུ་བཏོན་པས། ར་ཡིས་ཕེ་སྒྲ་བཏབ་པས་ཁྱེམ་མཚེས་ཀྱིས་ཐོས་ཏེ་ཁང་ཐོག་ནས་བལྟས་པས་ཁོ་ཁ་སྐྱེངས་ནས། དེ་ཙམ་ཞིག་མ་བྱས་ན་འདིས་རྩྭ་ཡང་ཟར་མི་འདོད་ཀྱིས་ཟེར་ནས་བཏང་སྐད། དེ་བཞིན་དུ་བསམ་སྦྱོར་གཉིས་གས་སེམས་ཅན་ལ་གནོད་པ་སྐྱེལ་་་་ཞིང་། ཁ་སྐད་ལ་ཕན་འདོགས་པ་སྐད་དང་སྙིང་རྗེ་བ་སྐད་ཟེར་བ་འདི་འདྲ་ལ་སྙིང་རྗེ་མི་ཟེར་སྙིང་རྗེ་ཞེས་པ་སྙིང་ཁོང་རུས་་་་་་་པའི་གཏིང་ནས་སྐྱེས་དགོས། སྔོན་སློབ་དཔོན་པདྷི་ཏ་ཟེར་བ་དང་ཉེ་གནས་གཞོན་རྒྱལ་ཟེར་བ་གཉིས་སྤུན་ཡིན་པས་ཉེ་་་་་་་་་་གནས་ཀྱིས་པདྷི་ཏ་ཟེར་བའི་འཁོས་མེད་པོ་རང་གི་ལྟོ་གོས་ཙམ་ཡང་མི་འབྱོངས་པ་འདི་སྙིང་རྗེ་ཞེས་སྤྲོས་པ་དང་། སྔོན་རྗེ་449

བཙུན་མི་ལས་དཀའ་བ་སྤྱོད་དུས་སྲིང་མོས་མཐོང་ནས་སྙིང་རྗེ་བ་དང་ལམ་ཁར་ཉལ་བསྡད་དུས་ན་ཆུང་བུ་མོ་འགའི་གཅིག་་་་་་གིས་སྙིང་རྗེ་ཤོར་བ་ལྟར། འོ་སྐོལ་རྣམས་ཀྱིས་ཀྱང་སྡིག་པ་བྱེད་པ་ལ་སྙིང་རྗེ་མི་བསྒོམ་པར་ཆོས་ཕྱིར་དཀའ་སྤྱད་བྱེད་པ་ལ་སྙིང་རྗེ་བསྒོམ་པ་སྙིང་རྗེ་གོ་ལོག་ཡིན་པས་དེ་འདྲ་བྱས་ན་མི་ཡོང་ རི་དྭགས་ཁྲི་གཉན་ས་ལེ་བྱ་བ་དེ་དུད་འགྲོ་ཡིན་ཡང་སྙིང་རྗེ་དང་་་་ལྡན་པས་ཁྱི་ར་བས་དེད་པའི་ཚེ་མི་དང་ཁྱེས་གཏུགས་ཀྱང་།ལམ་ན་ཡོད་པའི་སེམས་ཅན་ཕྲ་མོ་རྣམས་རྨིག་པའི་འོག་ཏུ་འགྲོ་བར་དོགས་ནས་སྣ་ཡིས་འབུད་ཅིང་འགྲོ་བ་ཡིན་སྐད། དེ་བཞིན་དུ་རྒྱུད་ལ་སྙིང་རྗེ་ཞིག་སྐྱེས་ན་སེམས་ཅན་གཞན་ལ་གནོད་འཚེ་བྱེད་པའི་བསམ་སྦྱོར་རང་ཤུགས་ཀྱིས་འགགས་ནས་ཕན་པའི་བློ་ངང་ངམ་ཤུགས་ཀྱིས་སྐྱེས་ཡོང་། སྔོན་སངས་རྒྱས་ཀྱིས་སློབ་པ་ལམ་གྱེ་དུས་སྟག་མོ་མ་བུ་བཀྲེས་པས་ཉེན་པ་ལ་སྙིང་རྗེ་དྲག་པོ་སྐྱེས་ནས་ལུས་སྦྱིན་པར་འཕངས་པ་མེད་པར་བཏང་བ་ལྟར་་་་་་་སྙིང་རྗེ་ཆེན་པོ་སྐྱེས་ན་སེམས་ཅན་ལ་ལུས་སྲོག་གཏོང་ཡང་་་་་་་་་འཕངས་པ་མེད་ན་གཞན་གྱི་དངོས་པོ་གཏོང་ཐུབ་པ་སྨོས་ཅི་་་་་་དགོས། སློབ་དཔོན་ཆེན་པོ་ཀ་མ་ལ་ཤི་ལའི་ཞལ་ནས། བཅོམ་ལྡན་འདས་ཀྱིས་མི་གནས་པའི་མྱ་ངན་ལས་འདས་པའི་རྒྱུ་ནི་་་་་་སྙིང་རྗེ་ཆེན་པོ་དེ་ཉིད་ཡིན་གསུངས། དོན་གྱི་དབང་འདི་450

གཟིགས་ནས་སངས་རྒྱས་ཀྱིས་ཀྱང་བྱང་ཆུབ་སེམས་དཔའི་ཆོས་གཅིག་རབ་ཏུ་བཟུང་ཞིང་རྟོགས་པར་བགྱིས་ན་སངས་རྒྱས་ཀྱི་་་་ཆོས་དེའི་ལག་པའི་མཐིལ་ན་མཆིས་པ་ལགས་སོ། །ཆོས་གཅིག་པོ་གང་ཞེ་ན། འདི་ལྟ་སྟེ་སྙིང་རྗེ་ཆེན་པོའོ་གསུངས། དེས་ན་སངས་རྒྱས་ཀྱི་རྒྱུ་ཡོན་ཏན་གྱི་གཞི་མ་ཆོས་ཀྱི་རྩ་བ་སྙིང་རྗེ་ཆེན་པོ་འདེ་ཡིན་པས་འདི་རྒྱུད་ལ་སྐྱེ་བའི་ཕྱིར་རབ་ཏུ་འབད་པར་བྱའོ། །བྱང་ཆུབ་ཀྱི་སེམས་ནི་དེ་ལྟར་སེམས་ཅན་ལ་བྱམས་སྙིང་རྗེ་ཁྱད་པར་ཅན་སྐྱེས་ནས་སེམས་ཅན་གྱི་སྡུག་བསྔལ་བསལ་བདེ་ལ་་་་་་་འགོད་འདོད་ཀྱི་བློ་བཅོས་མ་མ་ཡིན་པ་ཡོད་ཀྱང་ད་ལྟ་རང་གིས་སེམས་ཅན་ཐམས་ཅད་ཀྱི་དོན་ཕར་ཞོག་སེམས་ཅན་གཅིག་གི་་་་དོན་ཡང་མི་ནུས། དེ་བས་འཁོར་ལོས་བསྒྱུར་བའི་རྒྱལ་པོ་དང་ཚངས་པ་བརྒྱ་བྱེན་ལྟ་བུའི་གོ་འཕང་ཐོབ་ཀྱང་མི་ནུས། དེ་བས་དགྲ་བཅོམ་པའམ་རང་སངས་རྒྱས་ཀྱི་གོ་འཕང་ཐོབ་ཀྱང་མི་་་་་་་ནུས། དེ་བས་ས་ལ་གནས་པའི་བྱང་ཆུབ་སེམས་དཔའི་གོ་འཕང་ཐོབ་ཀྱང་སེམས་ཅན་ཉུང་ཤས་ཤིག་གི་དོན་ལས་མི་ནུས། གང་གིས་ནུས་ན་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་ན་སེམས་ཅན་གྱི་དོན་བྱེད་ནུས། འོ་ན་སངས་རྒྱས་ཀྱི་གོ་འཕང་ཐོབ་ན་ཡོན་ཏན་ཅི་ཙམ་ཡོད་སྙམ་ན། སངས་རྒྱས་ཀྱི་ཡོན་ཏན་བསམ་གྱིས་མི་ཁྱབ་པས་འདི་འདྲ་ཞིག་གོ་ཞེས་བརྗོད་ཀྱིས་451

མི་ལངས་ཏེ། སྔོན་བྱང་ཆུབ་སེམས་དཔའ་ཤུགས་འཆང་གིས།བཅོམ་ལྡན་འདས་ཀྱི་དབུའི་གཙུག་ཏོར་གྱི་མཐའ་རྟོགས་པར་་་་་འདོད་ནས། སུམ་ཅུ་རྩ་གསུམ་དང་ཚངས་པའི་འཇིག་རྟེན་དང་དེ་བཞིན་དུ་སྟེང་ཕྱོགས་ཀྱི་འཇིག་རྟེན་གྱེ་ཁམས་བྱེ་བ་ཕྲག་བརྒྱ་འདས་པ་ན། འཇིག་རྟེན་ཁམས་པདྨོ་ཅན་ཞེས་བྱ་བ་ན། དེ་བཞིན་གཤེགས་པ་པདྨོའི་དཔལ་གྱི་སྙིང་པོའི་རྒྱལ་པོ་བཞུགས་་་་་པའི་ས་རྣམས་སུ་རིམ་གྱིས་ཕྱིན་ཏེ་བལྟས་ཀྱང་། དབུའི་གཙུག་ཏོར་གྱི་མཐའ་མ་མཐོང་བར་ཕྱིར་ལོག་གསུངས་པས་ན། སངས་རྒྱས་ཀྱི་སྐུའི་གསང་བ་བསམ་གྱིས་མི་ཁྱབ། སྔོན་མོའུ་འགལ་གྱི་བུས་སངས་རྒྱས་བཅོམ་ལྡན་འདས་ཀྱི་གསུང་གིས་ཅི་ཙམ་ལ་་་་་་་ཁྱབ་ཡོད་བལྟ་དགོངས་ནས། ནུབ་ཕྱོགས་བདེ་བ་ཅན་དང་། དེ་ནས་ཀྱང་འཇིག་རྟེན་གྱི་ཁམས་བྱེ་བ་ཕྲག་བརྒྱ་འདས་པ་ན། འོད་ཟེར་ཅན་གྱི་འཇིག་རྟེན་གྱི་ཁམས་ཞེས་བྱ་བ་ན། དེ་བཞིན་གཤེགས་པ་འོད་ཟེར་ཀུན་ནས་འབྱུང་བ་འཁོར་བཅས་བཞུགས་པའི་གནས་སུ་བྱོན་ཏེ་ཉན་པས་ཀྱང་གསུང་ཆུང་དུ་མ་སོང། ད་དུང་ཡང་ལྷང་ལྷང་ཐོས་པས་གསུང་གི་མཐའ་མ་མངོན་པར་་་་་་་ཕྱིར་ལོག་གསུངས་པས་ན། སངས་རྒྱས་ཀྱི་གསུང་གི་གསང་བ་བསམ་གྱིས་མི་ཁྱབ། སྔོན་མོའུ་འགལ་གྱི་བུ་འཕགས་པ་དགྲ་བཅོམ་པ་ཛུ་འཕྲུལ་དང་ལྡན་པ་ཡིན་ཡང་། རང་གི་མ་གང་དུ་452

སྐྱེས་པ་མ་མཁྱེན་པ་སངས་རྒྱས་བཅོམ་ལྡན་འདས་ཀྱིས་དམྱལ་་་་བར་སྐྱེ་བ་མཁྱེན། དགྲ་བཅོམ་པ་གཞམ།་སུས་ཀྱང་ཁྱིམ་བདག་དཔལ་སྐྱེས་ལ་ཐར་པའི་ས་བོན་ཡོད་པ་མ་མཁྱེན་པར་རབ་ཏུ་མ་བྱུང་བ་བཅོམ་ལྡན་འདས་ཀྱིས་དཔལ་སྐྱེས་ཀྱི་སྐྱེ་བ་བདུན་གྱི་་་་་་གོང་རོལ་དུ་ཁྱིར་སྐྱེས་པ་ཕག་གིས་བདས་ནས་མཆོད་རྟེན་ཞིག་ལ་བསྐོར་བ་བྱས་པས་དགེ་བའི་ས་བོན་ཡོད་པར་མཁྱེན་ནས་་་་་་རབ་ཏུ་བྱུང་བ་སོགས་འདས་མ་འོངས་ད་ལྟར་དུས་གསུམ་གྱི་་་་་་ཆོས་ཐམས་ཅད་ས་ལེར་མཁྱེན། སྔོན་སངས་རྒྱས་ལ་བདུད་ལྷས་སྦྱིན་ལེགས་དཀར་མུ་སྟེགས་སྟོན་པ་སོགས་ཀྱི་གནོད་པའི་ལས་ཅི་བགྱིས་ཀྱང་སྡང་སེམས་མ་བྱུང་།ལྷའི་དབང་པོ་ཚངས་པ་བརྒྱ་བྱེན་འཁོར་ལོས་བསྒྱུར་རྒྱལ་སོགས་ཀྱིས་ཕན་ཅི་བགྱིས་ཀྱང་་་་་་་་ཆགས་སེམས་མ་བྱུང་། དེ་བཞིན་དུ་སངས་རྒྱས་ལ་གཅིག་གིས་གཡས་ནས་ཙན་དན་གྱི་ལྡེ་གུས་བྱུག་ཅིང་གཅིག་གིས་གཡོན་་་་་་་ནས་སྟ་རེས་གཤགས་པ་བྱུང་ཡང་གཉིས་ཀ་ཉེ་རིང་ཕྱོགས་རིས་མེད་པར་བརྩེ་གདུངས་རྒྱུན་མི་ཆད་དུ་འབྱུང་།སྔོན་མི་སྡིག་ཅན་ཞིག་གིས་བྱ་ངང་སེར་གྱི་ཚང་སྒོ་རྡོས་བཀག་ནས་ངང་པ་གཅིག་གི་མགོ་ཕྱི་རོལ་དུ་བོར་ཙམ་བྱས་ཏེ་བཞག་པས། རྗེས་སོར་ངང་པ་ཁྱོ་ཤུག་གཅིག་པོ་དེས་ཀྱང་མོ་ཡལ་བར་འདོར་མ་ཕོད་པར་་་་་སྙིང་རྗེ་ནས། དེའི་ནང་དུ་མགོ་རྒྱུས་ནས་གཉིས་ཆར་ལྷན་ཅིག་ཏུ་453

ཤི་ཡོད་སྐད། དེ་བཞིན་དུ་སངས་རྒྱས་ཀྱིས་སེམས་ཅན་ཐམས་ཅད་གཅིག་ཀྱང་སྐད་ཅིག་ཙམ་ཡང་ཡལ་བར་འདོར་མི་ཕོད་་་་་་་པར་ཕན་ན་དཔྲལ་བའི་མིག་བཏོན་ཁོག་པའི་སྙིང་ཕྱུང་ནས་་་་་་་ཀྱང་སྟེར་ནུས་ཤིང་། སེམས་ཅན་རེ་རེའི་ཕྱིར་ཡང་དམྱལ་བའི་མེ་ནང་དུ་བསྐལ་པ་མང་པོ་གནས་ནུས་པས་ན། སངས་རྒྱས་ཀྱི་ཐུགས་ཀྱི་གསང་བ་བསམ་གྱིས་མི་ཁྱབ།སྔོན་སྟོན་པ་ཤཱཀྱ་ཐུབ་པ་སངས་རྒྱས་ནས་སྐུ་གསུང་ཐུགས་ཀྱི་སྒོ་ནས་འོད་ཟེར་རེ་རེ་ཙམ་སྤྲོས་པས་ཀྱང་སེམས་ཅན་བྱེ་བ་ཐེར་འབུམ་གྲངས་ཀྱིས་མི་ཆོད་པ་སངས་རྒྱས་ཀྱི་ས་ལ་བཀོད་ནས། ངན་སོང་གསུམ་དང་ངན་འགྲོའི་གནས་རྣམས་ལན་གྲངས་དུ་མར་སྟོང་པར་མཛད། དེ་བཞིན་དུ་ཕྱོགས་བཅུའི་སངས་རྒྱས་རྣམས་ཀྱི་ཐུགས་རྗེ་རྒྱུན་་་་་་་་བསྲིངས་ནས་སེམས་ཅན་དཔག་མེད་ཐར་པའི་ལམ་ལ་བཀོད་་་་་ནས་གནས་སྐབས་སུ་སྤྲུལ་བའི་ཞིང་ཁམས་སྟོང་གསུམ་གྱི་སེམས་ཅན་འཁོར་བ་དོང་སྤྲུགས་ཡང་ཡང་བྱུང་ཞིང་། ད་ཡང་བསྐལ་བཟང་གི་སངས་རྒྱས་སྟོང་རྫོགས་ནས་སངས་རྒྱས་མོས་པའི་་་་་་་་བསྟན་པ་ལ་ཡང་སྟོང་གསུམ་གྱི་སེམས་ཅན་འཁོར་བ་དོང་ནས་སྤྲུགས་ཏེ་སངས་རྒྱ་བར་གསུངས་པས་ན། སངས་རྒྱས་ཀྱི་འཕྲིན་ལས་ཀྱི་གསང་བ་བསམ་གྱིས་མི་ཁྱབ། དེས་ན་སྔོན་སངས་རྒྱས་སངས་མ་རྒྱས་པའི་དུས་སྐབས་སུ་སེམས་ཅན་གྱི་སྡུག་བསྔལ་་་་་་་454

བསལ་བདེ་ལ་འགོད་པ་ལ་སངས་རྒྱས་ཀྱི་གོ་འཕང་ཐོབ་ན་ཡོན་ཏན་ཡོད་ཚུལ་གྱིས་ཡིད་འཕྲོག་ནས་དང་པོ་བྱང་ཆུབ་མཆོག་ཏུ་ཐུགས་བསྐྱེད་པ་ལྟར་འོ་སྐོལ་རྣམས་ཀྱིས་ཀྱང་སེམས་ཅན་ཐམས་ཅད་ཀྱི་སྡུག་བསྔལ་བསལ་བདེ་ལ་འགོད་པ་ལ་སངས་རྒྱས་ཀྱི་གོ་འཕང་ཐོབ་ན་ཡོན་ཏན་ཡོད་ཚུལ་རྣམས་བསམས་ནས་སེམས་་་་་ཅན་ཐམས་ཅད་ཀྱི་དོན་དུ་སྐྱོན་ཀུན་ཟད་ཡོན་ཏན་ཀུན་ལྡན་་་་་་སངས་རྒྱས་ཤཱཀྱ་ཐུབ་པ་དེ་ལྟ་བུ་ཞིག་གི་གོ་འཕང་རིན་པོ་ཆེ་ཅི་ནས་ཀྱང་མྱུར་བར་མྱུར་དུ་ཐོབ་པར་བྱའོ། །ཐོབ་ནས་ནམ་མཁའ་དང་མཉམ་པའི་སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་འ།་བླ་ན་མེད་པའི་བདེ་བ་ལ་འགོད་པར་བྱའོ་སྙམ་དུ་སེམས་བསྐྱེད་དགོས། དེ་ལྟར་སེམས་ཅན་གྱེ་དོན་དུ་སངས་རྒྱས་ཐོབ་པར་འདོད་པའི་བློ་དཔེར་ན་བཀྲེས་པ་ཟས་་་་་་་དང་སྐོམ་པ་ཆུ་འདོད་པ་ལྟ་བུ་ཞིག་སྐྱེས་ན། བྱང་སེམས་སྐྱེས་པ་ཡིན་གསུངས།སྔོན་རྭ་སྒྲེང་དུ་ཞིང་མོན་ཁྱེ་འཁྲུག་བྱ་བ་ན་རེ། ཇོ་བོ་སེམས་བསྐྱེད་བྱ་བ་དེ་ཇི་ལྟ་བུ་ཞིག་ལ་ཟེར་བ་ལགས་ཟེར་བ་ལ། པོ་ཏོ་བས། དེ་སེམས་ཅན་ཐམས་ཅད་འཁོར་བའི་སྡུག་བསྔལ་ལས་བསྒྲལ་ནས་སངས་རྒྱས་ཀྱི་གོ་འཕང་ལ་འགོད་པ་་་་་་་ཞིག་ལ་ཟེར་བ་ཡིན་ཏེ་བྱས་པས། ཁོ་ན་རེ། ཨ་ཙ་མ་དེ་ལ་སྙིང་ཁམས་ཆེ་བ་ཞིག་དགོས་པར་སྣང་ཟེར་ཏེ། དེ་ཁོས་གོ་བ་ཡིན། དེ་455

བཞིན་དུ་འོ་སྐོལ་གྱེས་ཀྱང་བྱང་ཆུབ་མཆོག་ཏུ་སེམས་བསྐྱེད་་་་་་་ནས། སེམས་ཅན་གྱེ་དོན་བྱེད་པ་ལ་སྙིང་ཁམས་བསྐྱེད་དགོས།བདག་གཞན་བརྗེ་བའི་བྱང་ཆུབ་ཀྱི་སེམས་ནི། སྔོན་སངས་རྒྱས་བཅོམ་ལྡན་འདས་ཀྱིས་སེམས་ཅན་ཐམས་ཅད་ཕ་མ་རུ་དགོངས་བྱམས་སྙིང་རྗེ་ཤུགས་དྲག་པོས་ཐུགས་བསྐྱོད་ནས་རང་དོན་ཡལ་བར་དོར་གཞན་དོན་གཙོ་བོར་མཛད་པས་སངས་རྒྱས། འོ་སྐོལ་རྣམས་ཀྱིས་སེམས་ཅན་ཐམས་ཅད་ཕ་མར་མ་ཤེས་ཆགས་སྡང་་་་དྲག་པོས་ཡིད་བསྐྱོད་ནས་རང་གཅེས་པར་བཟུང་གཞན་ཡལ་་་་་བར་དོར་བས་ད་བར་འཁོར་བར་འཁྱམས་པ་ཡིན། ད་ནི་སངས་རྒྱས་ཀྱི་རྣམ་ཐར་བཞིན་སེམས་ཅན་ཐམས་ཅད་ཕ་མ་རུ་་་་་་་་་་་་་བསམས་ནས་བྱམས་སྙིང་རྗེ་ཤུགས་དྲག་པོ་ཡང་ཡང་བསྐྱེད་ནས་རང་ཡལ་བར་དོར་གཞན་ཕ་མ་སེམས་ཅན་རྣམས་གཅེས་པར་་་་བཟུང་སྟེ། ཁེ་དང་རྒྱལ་ཁ་གཞན་ལ་སྟེར་ཞིང་གྱོང་དང་ཕམ་ཁ་རང་གིས་ལེན་པའི་བས།མ་སྦྱོར་ལ་འབད་པར་བྱ། ཆོས་ཐམས་ཅད་ཀྱི་གནད་འགག་དེར་འདུས་ཏེ། གླང་རི་ཐང་བའི་ཞལ་ནས་ངས་ཇི་ཙམ་གྱི་ཆོས་ཟབ་མོ་ཞིག་ཞལ་ཕྱེ་སྟེ་བལྟས་ཀྱང་སྐྱོན་་་་་་་་ཐམས་ཅད་རང་གི་ཡིན་ཡོན་ཏན་ཐམས་ཅད་ཇོ་བོ་སེམས་ཅན་གྱི་ཡིན་པར་འདུག དེའི་གནད་ཀྱིས་ཁེ་དང་རྒྱལ་།བ་གཞན་ལ་བྱིན། གྱོང་དང་ཕམ་ཁ་རང་གིས་ལེན་པ་འདི་མིན་པ་གོ་རྒྱུ་མེད་456

གསུངས། དེ་ལྟར་སྦྱངས་ཚེ་སྔར་ཡིན་ན་རང་གཅེས་པར་འཛིན་པ་ལ་ད་ནི་གཞན་གཅེས་པར་འཛིན་པ་བྱུང་། སྔར་གཞན་ཡལ་བར་འདོར་བ་ལ་ད་ནི་རང་ཡལ་བར་འདོར་བའི་བསམ་སྦྱོར་་་་་་ངང་ངམ་ཤུགས་ཀྱིས་བྱུང་ན་བདག་གཞན་བརྗེ་བའི་བྱང་ཆུབ་ཀྱི་སེམས་འབྱོངས་པ་ཡིན། འབྱོངས་ཀྱང་ད་དུང་གོང་འཕེལ་དུ་བྱའོ། །དེ་ལྟ་བུའི་བདག་པས་གཞན་གཅེས་ཀྱི་བྱང་ཆུབ་ཀྱི་སེམས་ཡོད་ན་དམྱལ་བར་ལྷུང་ཡང་མྱུར་དུ་ཐར་ཏེ། སྔོན་བཅོམ་ལྡན་འདས་མཛའ་བོའི་བུ་མོར་གྱུར་ཚེ་མའི་མགོ་ལ་འགོམས་པའི་་་་་་་རྣམ་སྨིན་གྱི་དམྱལ་བར་ལྷུང་ནས་མགོ་ལ་ལྕགས་ཀྱི་འཁོར་ལོ་མེ་འབར་བར་བྱུང་ནས་འཁོར་བས་ན་ཚ་དྲག་པོ་སྐྱེས་པའི་ཚེ་་་་་་་་་སེམས་ཅན་གཞན་ལ་སྙིང་རྗེ་སྐྱེས་ནས་བདག་ལྟར་ཕ་མ་ལ་་་་་་་་་གནོད་པའི་ལས་བྱས་པའི་སེམས་ཅན་རྣམས་ཀྱི་ལས་ངན་པའི་་་་འབྲས་བུ་རྣམས་བདག་ལ་སྨིན་ཏེ་དེ་རྣམས་འདིར་མི་འོང་བར་གྱུར་ཅིག་ཅེས་པས་འཁོར་ལོ་ནམ་མཁའ་ལ་ཡར་འཕགས། ཚེའི་དུས་བྱས་ནས་ལྷར་སྐྱེས། ཡང་བདག་ཅག་གི་སྟོན་པ་འདི་སྔོན་དམྱལ་བའི་ཤིང་རྟ་འདྲེན་པའི་གྱད་ཨ་ཝང་ཞེས་བྱ་བར་གྱུར་་་་་་དུས། གྲོགས་གཞན་གྱིས་མ་འདྲོངས་པར་སྡུག་བསྔལ་མྱང་བར་མི་བཟོད་པའི་སྙིང་རྗེ་སྐྱེས་ནས། འདི་རྣམས་བདེ་བར་ཐོངས་དང་འདི་རྣམས་ཀྱི་ཚབ་དུ་ང་གཅིག་པུས་འདྲེན་སྨྲས་པས།457

དམྱལ་དཔོན་དེ་ཁྲོས་ནས་སེམས་ཅན་རང་གི་ལས་ཀྱི་བགོ་སྐལ་ ་ལ་སྤྱོད་པ་ཁྱོད་ཀྱིས་ཅི་བྱར་ཡོད་ཟེར་ནས་མགོ་ལ་ལྕགས་ཀྱི་ཐོ་བ་མེ་འབར་བ་ཞིག་གིས་བསྣུན་པས་ཚེའི་དུས་བྱས་ནས་ལྷར་་་་་་སྐྱེས། བདག་གཞན་བརྗེ་བའི་བྱང་ཆུབ་ཀྱི་སེམས་འདི་ཡོད་ན་ཚེ་འདིར་ཡང་ངོ་མཚར་བའི་ལྟས་འབྱུང་སྟེ། སྔོན་བྱ་ས་ཀོ་ཁར་ཀོ་བ་གཅིག་གི་ནང་དུ་བཙུན་པ་དྲུག་བང་ཆེན་པ་གཅིག་བཅས་་་་་་ཞུགས་ནས་ཀོ་གྲུ་བརྒྱབ་ནས་དཀྱིལ་དུ་སོང་ཚེ་ཀོ་བ་ཆུ་ལ་བྱེང་ཚེ་ཀོ་མཁན་གྱིས་ཅུང་ལྕི་སོང་འདུག་རྐྱལ་ཤེས་པ་ཡོད་ན་གཅིག་ཐོན་བྱས་པས་རྐྱལ་ཤེས་པ་མེད་ཚེ་ནང་ནས་བང་ཆེན་པ་ན་རེ།ཐམས་ཅད་འཆི་བ་ལས་ང་གཅིག་པུ་ཤི་ན་རུང་ཟེར། རྐྱལ་མི་ཤེས་རུང་ཆུ་ནང་དུ་མཆོངས་པས་དེ་མ་ཐག་གྲུ་ཁ་དེར་འཇའ་་་་་ཚོན་ཞིག་འཐེན་མེ་ཏོག་གི་ཆར་བབས་པ་བྱུང་ཁོ་ཡང་ཆུ་ནང་་་་་ནས་མ་ཤི་བར་ཕ་ཁར་ཐོན་སྐད། སྔོན་བླ་མ་རྙརྨ་རཀྵི་ཏས་གཞན་ནད་པ་ཞིག་གི་སྨན་ལ་མི་གསོན་པོའི་ཤ་མེད་ན་འཆི་བ་ལ་ཁོང་སྙིང་རྗེ་དྲག་པོ་སྐྱེས་ནས་བརླ་སྟེང་ནས་ཤ་བཅད་ནས་་་་་བྱིན་པས་མཚན་མོ་མི་དཀར་པོ་ཞིག་གིས་ཕྱག་གིས་བྱེལ་བ་ཞིག་མཛད་པའི་སོས་པ་ཞིག་རྨིས་པས། གཉིད་སད་ཚེ་དེ་བཞིན་དུ་གྱུར་གསུངས། སྔོན་འཕགས་པ་ཐོགས་མེད་ཀྱིས་ཁྱེ་མོ་རོ་སྨད་འབུས་གཡེང་བ་ཞིག་ལ་སྙིང་རྗེ་སྐྱེས། འབུ་རྣམས་ལ་ཡང་སྙིང་རྗེ་458 ་

སྐྱེས་ནས་འབུ་རྣམས་བསལ་ནས་ས་ལ་འཕེན་མ་ཕོད་པར་ཁོང་གི་བརླ་ནས་ཤ་བཅད་དེ་སྟེང་དུ་ལེན་པར་བརྩམས་པས་བྱམས་པས་ཞལ་གཟིགས་ནས་སྔར་བཞིན་སོས་པ་བྱུང་། རྒྱལ་པོ་དྲི་མེད་ཀུན་ལྡན་གྱིས་རང་གི་སྤྱན་སྦྱིན་པར་བཏང་ཡང་ཕྱིས་བདེན་་་་་་་ཚིག་བརྗོད་པས་སྔར་ལྟར་བྱུང་། དེས་ན་སྙིང་ཐག་པ་ནས་བདག་གཞན་བརྗེ་བ་བྱུང་ན་ཚེ་འདིར་ཡང་སྡུག་པོ་མི་འབྱུང་བས་སྙིང་ཐག་པ་ནས་བྱམས་སྙིང་རྗེ་བདག་གཞན་བརྗེ་བའི་བྱང་ཆུབ་ཀྱི་སེམས་རྒྱུན་རིང་ལ་ཤུགས་དྲག་པར་བསླབ་པར་བྱའོ། །དེ་ལྟར་བྱམས་པ་དང་སྙིང་རྗེ་བྱང་ཆུབ་ཀྱི་སེམས་ལ་བློ་སྦྱངས་ནས་་་་་་་་་སེམས་བསྐྱེད་ཆོ་ག་ལ་བསྟེན་ནས་འཛིན་ཚུལ་ནི། སྔོན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གྲགས་སྦྱིན་གྱེས་འཛམ་གླིང་གི་རྒྱལ་པོར་གྱུར་པའི་ཚེ་དེ་བཞིན་གཤེགས་པ་ཟླ་བའི་ཏོག་ལ། གཙུག་ལག་ཁང་བྱེ་བ་ཙམ་ཞིག་ཕུལ་ནས་བྱང་ཆུབ་མཆོག་ཏུ་སེམས་བསྐྱེད་པ་ཡིན། ཡང་བདེ་གཤེགས་འོད་འཕྲོས་དེ་བཞིན་གཤེགས་པ་མཐའ་ཡས་འོད་ལ།རྩྭ་ཡི་སྒྲོན་མ་ཞིག་ཕུལ་ནས་སེམས་བསྐྱེད། དེ་བཞིན་གཤེགས་པ་ཡོན་ཏན་འཕྲེང་ལྡན་གྱིས། དེ་བཞིན་གཤེགས་པ་བགྱིད་ལྡན་བཞུད་ལ་ཕྱག་འཚལ་ཐལ་མོ་སྦྱར་ནས་བྱང་ཆུབ་མཆོག་ཏུ་་་་་་་་་་སེམས་བསྐྱེད། དེ་བཞིན་དུ་སྐལ་བཟང་གི་སངས་རྒྱས་སྟོང་གིས་459

སྔོན་དགེ་བའི་རྩ་བ་ཆེ་ཆུང་གང་རུང་ལ་བསྟེན་ནས་བདེ་་་་་་་་་་་་གཤེགས་གཞན་གྱི་དྲུང་ནས་དང་པོ་བྱང་ཆུབ་མཆོག་ཏུ་ཐུགས་་་་བསྐྱེད་པ་དེ་བཞིན་དུ་འོ་སྐོལ་རྣམས་ཀྱིས་ཀྱང་བྱང་ཆུབ་མཆོག་ཏུ་སེམས་བསྐྱེད་པ་གལ་ཆེ། དེ་ཡང་ཐེག་པ་ཆེན་པོའི་བྱང་ཆུབ་ཀྱི་སེམས་ཚོགས་བསགས་པ་ལས་སྐྱེ་བས་སྔོན་ཇོ་བོ་དབུས་སུ་་་་་་བྱོན་ཙམ་ན། སེམས་བསྐྱེད་ཞུས་པས། ཇོ་བོས་སེམས་བསྐྱེད་ན་མཆོད་པ་ཤོམས་གསུངས། དེར་མི་ཀུན་གྱི་ཀུན་དགའ་ར་བར་ཕྱག་དར་བྱས་ཏེ་ཁྱམས་སྟོད་དུ་སྔགས་པ་གྲོང་ཆོག་བྱེད་པའི་་་་་་མཎྜལ་ལྟ་བུ་ཞིག་བཤམས། དེའི་སྟེང་དུ་མར་མེ་གཅིག སྤོས་གཅིག་ལྷ་བཤོས་གཅིག་བཞག་ནས། ཇོ་བོ་གདན་དྲངས་པས། ཇོ་བོའི་ཞལ་ནས་མཆོད་པ་ངན། སེམས་བསྐྱེད་མི་སྐྱེ་གསུངས་ནས་ཕྱིར་ལོགས་ནས་གཤེགས། དེ་ནས་ཡང་སྙིང་ཁམས་བསྐྱེད་ནས་མར་མེ་ལྔ་དྲུག་ཙམ། སྤོས་གཉིས་གསུམ་ཙམ། ལྷ་བཤོས་དྲུག་བདུན་ཙམ་བྱས་ཏེ་ཇོ་བོ་སྤྱན་དྲངས་པས་མ་མཉེས་ཏེ་མཆོད་པ་ངན། སེམས་བསྐྱེད་མི་སྐྱེ་གསུངས་ནས་ཕྱིར་ལོག་ནས་གཤེགས།དེ་ནས་མི་ཀུན་གྱིས་ནུས་པ་ཡོད་ཚད་ཀྱིས་དཀོན་ལ་མཆོག་་་་་་་་་མཆོད་པ་བཤམས་ཏེ། ཁྱམས་སྟོད་ཐམས་ཅད་བཀང་ནས་སྤྱན་དྲངས་པས། དེ་རྟེན་དུ་རུང་ཙམ་ཡིན་གྱེས་གསུངས་ནས། སེམས་བསྐྱེད་མཛད་གསུངས། དེ་བཞིན་དུ་འོ་སྐོལ་ཡང་སེམས་བསྐྱེད་460

བྱེད་དུས་ནུས་པ་ཡོད་ཚད་ཀྱིས། དཀོན་མཆོག་ལ་མཆོད་པ་དང་དགེ་འདུན་ལ་བསྙེན་བཀུར། དབུལ་པོ་ལ་སྦྱིན་གཏོང་འབྱུང་པོ་ཡི་དྭགས་ལ་གཏོར་མ་བསྔོ་བ་ལ་སོགས་ཚོགས་རྒྱ་ཆེན་པོ་་་་་་་་་་་་བསགས་དགོས། སེམས་བསྐྱེད་བྱེད་པའི་དུས་ན་ལོངས་སྤྱོད་གཏོང་བའི་ཚད་ནི། རང་ལ་ལོངས་སྤྱོད་ཅི་ཡོད་ཆ་གསུམ་དུ་བཏང་བས་ཆ་གཅིག་དཀོན་མཆོག་མཆོད་པ། གཅིག་བླ་མ།གཅིག་རང་གི་འཚོ་བའི་ཆ་རྐྱེན་དུ་འཇོག་གསུངས། སྔོན་ད་ཀེ་བཤེས་ཁུ་ཆེན་པོ་དབུ་རུར་བྱོན་པའི་ཚེ། ཐམས་ཅད་ཀྱིས་སེམས་བསྐྱེད་ཞུས་པ་ན། ལག་པ་གཡས་ན་དར་སྣ་ཁྲག་ཙམ་རེ་ཐོགས།ལག་པ་གཡོན་ན་ལྷ་བཤོས་མཛུབ་མོ་ཙམ་རེ་ཐོགས་ནས་བྱུང་་་་་་སྐད། དེ་ལ་དགེ་བཤེས་མ་མཉེས་ཏེ། སེམས་བསྐྱེད་འདི་མིན་ཀུན་གྱིས་སླ་སླ་བོ་གཅིག་ཏུ་མཐོང་ནས་འདུག་གསུངས། དེ་བཞིན་དུ་འོ་སྐོལ་རྣམས་ཀྱིས་སེམས་བསྐྱེད་བྱེད་དུས་དེ་ལྟ་བུའི་སླ་ཆོས་སུ་མ་སོང་བ་བྱས་ཅི་འབྱོར་བའི་མཆོད་པ་རྒྱ་ཆེན་པོ་་་་་་་བཤམས་བླ་མ་ལ་ཕྱག་རྟེན་ཕུན་སུམ་ཚོགས་པ་ཕུལ་ནས་སེམས་བསྐྱེད་ཞུ་དབོས། གལ་ཏེ་མ་འབྱོར་ན་སྔོན་གྲགས་པ་ཐ་ཀ་པས།རས་ཀྱི་ཁ་ཚར་གཅིག་ཕུལ་བས་སེམས་བསྐྱེད་ཞུས་པ་བཞིན་དུ་ཅི་འབྱོར་བའི་ལོངས་སྤྱོད་ཀྱིས་མཆོད་ནས་ཀྱང་སེམས་བསྐྱེད་་་་་ཞུས་ན་རུང་སེམས་བསྐྱེད་པའི་དོན་དུ་བླ་མ་ལ་ཕྱག་འཚལ་ཡན་461

ལག་བདུན་པ་མཎྜལ་ཕུལ། དེ་ནས་གསོལ་བ་འདེབས་ཚུལ་ནི་སློབ་མས་སློབ་དཔོན་གྱི་རྗེས་བཟློས་བྱས་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་་་་་་ཅད་བདག་ལ་དགོངས་སུ་གསོལ། སློབ་དཔོན་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང་། ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་དཔའ་རྣམས་ཀྱིས། དང་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པ་དེ་བཞིན་དུ་བདག་མིང་འདི་ཞེས་བགྱི་བ་ཡང་སློབ་དཔོན་་་་་་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་མཛད་དུ་གསོལ། ཅེས་ལན་གསུམ་བྱ། དེ་ནས་སྐྱབས་འགྲོ་བྱ་ཚུལ་ནི། ཡང་སློབ་དཔོན་གྱི་རྗེས་སུ་བཟློས་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་་་་་ཐམས་ཅད་བདག་ལ་དགོངས་སུ་གསོལ། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བས་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་རྐང་གཉིས་་་་་་་་རྣམས་ཀྱི་མཆོག་སངས་རྒྱས་ལ་སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་དགེ་འདུན་ལ་སྐྱབས་སུ་མཆིའོ། །ཞེས་ལན་462

གསུམ་བྱ། དེ་ནས་སེམས་བསྐྱེད་དངོས་ལ་དང་པོ་སྨོན་པ་བྱང་ཆུབ་ཀྱི་སེམས་བསྐྱེད་པ་ནི། ཡང་སློབ་མས་སློབ་དཔོན་གྱེ་རྗེས་སུ་འདི་སྐད་དུ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ།སློབ་དཔོན་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་རྣམས་དང་། ས་ཆེན་པོ་་ལ་རབ་ཏུ་གནས་པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས། སྔོན་དགེ་བའི་རྩ་བ་མང་པོ་ལ་བསྟེན་ནས་འགྲོ་ཀུན་དོན་དུ་སྨོན་པ་བྱང་ཆུབ་ཀྱི་་་་་་་་ཐུགས་བསྐྱེད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་སྒྱེ་བ་འདི་དང་སྐྱེ་བ་གཞན་དག་ཏུ་དཀོན་མཆོག་ལ་མཆོད་པ་ཕུལ་བ་དང་། དགེ་འདུན་ལ་བསྙེན་བཀུར་བྱས་པ་དང་།དབུལ་པོ་ལ་སྦྱིན་པ་བཏང་བ་དང་གཞན་ཡང་དགེ་བ་བགྱིས་པ་དང་། བགྱིད་དུ་སྩལ་བ་དང་བགྱིས་པ་ལ་རྗེས་སུ་ཡི་རང་བའི་དགེ་བ་ལ་བསྟེན་ནས་མ་གྱུར་ནམ་མཁའི་མཐའ་དང་མཉམ་་་་་་་པའི་སེམས་ཅན་ཐམས་ཅད་ལ་ཕན་པའི་སླད་དུ་ཐོབ་བྱ་བླ་ན་་་་་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་མྱུར་བར་མྱུར་དུ་ཐོབ་པར་བྱའོ། །ཐོབ་ནས་ཞི་བར་ཅུང་ཟད་ཙམ་ཡང་མི་གནས་པར་ངན་སོང་གསུམ་གྱི་་་་་་་་་་463

སེམས་ཅན་རྣམས་ལྷ་མིའི་གོ་འཕང་ལ་འགོད་པར་བགྱིའོ། །ལྷ་མིའི་འགྲོ་བ་ཀུན་ཐར་པའི་གོ་འཕང་ལ་འགོད་པར་བགྱིའོ། །ཉན་ཐོས་དང་རང་སངས་རྒྱས་རྣམས་ས་བཅུའི་བྱང་ཆུབ་སེམས་་་་་་་་དཔའི་གོ་འཕང་ལ་འགོད་པར་བགྱིའོ། །ས་བཅུའི་བྱང་སེམས་རྣམས་སངས་རྒྱས་ཀྱི་གོ་འཕང་ལ་འགོད་པར་བགྱིའོ། །རིམ་གྱིས་སེམས་ཅན་ཐམས་ཅད་གཅིག་ཀྱང་མ་ལུས་པ་སངས་རྒྱས་ཀྱི་གོ་འཕང་ལ་འགོད་པར་བགྱིའོ། །ཇི་ལྟར་སྨོན་པའི་གནས་རྣམས་དེ་བཞིན་དུ་འགྲུབ་པར་གྱུར་ཅིག །ཞེས་ལན་གསུམ་བྱ། སྨོན་སེམས་འདི་ནི་ཁྱིམ་པ་ཕོ་མོ་སོགས་སུ་ལའང་བྱས་ཆོག་གསུངས།དེ་ནས་འཇུག་པ་བྱང་ཆུབ་མཆོག་ཏུ་སེམས་བསྐྱེད་པ་ནི། སློབ་དཔོན་གྱི་རྗེས་སུ་བཟློས་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། སློབ་དཔོན་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་་་་་་་་སངས་རྒྱས་བཅོམ་ལྡན་འདས་རྣམས་དང་། ས་ཆེན་པོ་ལ་རབ་ཏུ་གནས་པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་འགྲོ་ཀུན་དོན་དུ་འཇུག་པ་བྱང་ཆུབ་ཀྱི་ཐུགས་བསྐྱེད་པ་དེ་བཞིན་དུ་་་་་་་་་བདག་མིང་འདི་ཞེས་བགྱི་བས་ཀྱང་། མ་གྱུར་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་སངབ4་རྒྱས་464 ་

ཀྱི་གོ་འཕང་ཐོབ་པར་བྱ་བའི་ཕྱིར། མི་དགེ་བ་ཕྲ་ཞིང་ཕྲ་བ་ཡན་ཆད་སྲོག་ལ་བབས་ཀྱང་སྤོང་བར་བགྱིའོ། །དགེ་བའི་ལས་ཕྲ་ཞིང་ཕྲ་བ་ཡན་ཆད་ཁྱད་དུ་མི་གསོད་པར་དང་དུ་བླངས་ནས་སྒྲུབ་་་་་པར་བགྱིའོ། །སེམས་ཅན་སྡུག་བསྔལ་ཅན་རྣམས་ཀྱི་སྡུག་བསྔལ་བསལ། བདེ་བ་མེད་པ་རྣམས་བདེ་བ་ལ་བཀོད་ནས་སེམས་ཅན་གྱི་དོན་ཡང་ཅི་ནུས་སུ་སྒྲུབ་པར་བགྱིའོ། །དེའི་མཐུ་ལ་བསྟེན་ནས་སངས་རྒྱས་ཀྱི་གོ་འཕང་ཐོབ་པའི་ཚེ་ན་ཡང་ཞི་བར་སྐད་་་་་ཅིག་ཡུད་ཙམ་ཡང་མི་གནས་པར་ཚེ་འདིའི་ཕ་མས་ཐོག་དྲངས་པའི་མ་གྱུར་ནམ་མཁའེ་མཐའ་དང་མཉམ་པའི་སེམས་ཅན་་་་་་་་ཐམས་ཅད་ཀྱི་གཅིག་ཀྱང་འཁོར་བ་ན་མི་གནས་པ་དེ་སྲིད་དུ་་་་་སེམས་ཅན་ཐམས་ཅད་ཀྱི་དོན་སྒྲུབ་པར་བགྱིའོ། །བདག་ཉིད་གཅིག་པུས་སེམས་ཅན་ཐམས་ཅད་སངས་རྒྱས་ཀྱི་གོ་འཕང་ལ་་་་བཀོད་ནས། ཁམས་གསུམ་འཁོར་བ་དོང་ནས་སྤྲུགས་ཏེ་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་་་་་མཛད་པ་དང་འཕྲིན་ལས་ཐམས་ཅད་མཐར་ཕྱིན་པར་བགྱིའོ། །ལན་གསུམ་བྱ། འཇུག་སེམས་འདི་བསླབ་བྱ་སློབ་ནུས་་པ་མ་གཏོགས་ནུས་མི་ནུས་ཐམས་ཅད་ལ་བྱ་མི་རུང་བར་གསུངས། དེ་ནས་དེ་ལྟར་དུ་འགྲུབ་པ་ཡང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་རླབས་དང་། ཚོགས་གཉིས་ཡོངས་སུ་465

རྫོགས་པའི་མངའ་ཐང་ཆེན་པོ་དང་། ཆོས་ཀྱི་དབྱེ་ངས་རྣམ་པར་དག་ཅིང་བསམ་གྱིས་མི་ཁྱབ་པའི་བདེན་པའི་སྟོབས་ཀྱིས་ཇི་་་་་་་ལྟར་སྨོན་པའི་གནས་རྣམས་ཐམས་ཅད་དེ་དེ་བཞིན་དུ་འགྲུབ་་་་་པར་གྱུར་ཅིག་ཅེས་བརྗོད། སློབ་དཔོན་གྱིས་སློབ་མ་རྣམས་ལ་སྤྲོ་བ་བསྐྱེད་པ་ནི། འོ་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང་བྱང་ཆུབ་སེམས་་་་་་་་དཔའ་རྣམས་ཀྱིས། དང་པོ་བྱང་ཆུབ་མཆོག་ཏུ་ཐུགས་བསྐྱེད།བར་དུ་བསྐལ་པ་མང་པོའི་བར་དུ་ཚོགས་བསགས། མཐར་མངོན་པར་རྫོགས་པར་སངས་རྒྱས་ནས་འགྲོ་བ་ཡོངས་ཀྱི་གཙུག་གི་རྒྱན་དུ་གྱུར་པ་ཡིན་པ་ལ། འོ་སྐོལ་རྣམས་ཀྱིས་ཀྱང་ད་རེས་སེམས་བསྐྱེད་པས་སངས་རྒྱས་རྣམས་ཀྱི་སྲས་དང་འགྲོ་བ་ལྷ་་་་་་་མིར་བཅས་པའི་ཕྱག་བྱ་བའི་འོས་སུ་གྱུར་པ་ཡིན། ད་ནས་བྱང་ཆུབ་མ་ཐོབ་པའི་ཚེ་རབས་ཐམས་ཅད་དུ་ལྷ་མིའི་ནང་ནས་ཕུན་སུམ་ཚོགས་པའི་དལ་འབྱོར་གྱི་རྟེན་ཁྱད་པར་ཅན་ཐོབ་ནས་་་་་་་བདེ་ཞིང་སྒྱིད་པའི་སྒོ་ནས་ཚོགས་གཉིས་རྒྱ་ཆེན་པོ་བསགས་་་་་་་ནས་མྱུར་དུ་མངོན་པར་རྫོགས་པར་སངས་རྒྱས་ནས་སེམས་ཅན་ཐམས་ཅད་བདེ་སྐྱིད་ཀྱི་དཔལ་ལ་འགོད་པའི་སྐལ་པ་དང་ལྡན་པ་ཡིན་པས། ཀུན་གྱེས་ཡིད་བཞིན་གྱི་ནོར་བུ་རྙེད་པ་ལྟར་དགའ་སྤྲོ་ཚད་མེད་པའི་ངང་ནས་ཕྱིན་ཆད་སྡིག་སྤོང་དགེ་སྒྲུབ་སེམས་466

ཅན་གྱི་དོན་བྱེད་པ་ལ་བརྩོན་པར་མཛོད་ཅིག་ཅེས་སྤྲོ་བ་བསྐྱེད་དོ། །ཡང་སྔོན་རྗེ་བཙུན་འཇམ་དཔལ་རྒྱལ་པོ་ནམ་མཁའ་ཞེས་བྱ་བར་གྱུར་པ་ན། སངས་རྒྱས་འབྲུག་སྒྲ་དབྱངས་ཀྱི་རྒྱལ་པོའི་སྤྱན་སྔར་སྨོན་སེམས་འཇུག་སྡོམ་སྟབས་གཅིག་ཏུ་མནོས་པ་བཞིན་དུ་འོ་སྐོལ་རྣམས་ཀྱིས་ཀྱང་སྟབས་བདེ་བའི་ཕྱིར་སྨོན་འཇུག་དུས་་་་གཅིག་ཏུ་ལེན་འདོད་ན་སྤྱོད་འཇུག་ནས་གསུངས་པ་ལྟར་བླ་་་་་་་་མའི་གསུང་གི་རྗེས་བཟློས་བྱས་ཏེ། ཇི་ལྟར་སྔོན་གྱི་བདེ་གཤེགས་ཀྱི། །བྱང་ཆུབ་ཐུགས་ནི་བསྐྱེད་པ་དང་། །བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་བསླབ་པ་ལྟར། །བདག་ཀྱང་འགྲོ་ལ་ཕན་སླད་དུ། །བྱང་ཆུབ་སེམས་ནི་བསྐྱེད་བགྱི་ཞིང་། །བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་བསླབ་པར་བགྱི། །ཞེས་ལན་གསུམ་བྱ། དེང་དུས་བདག་ཚེ་འབྲས་བུ་བཟང་། །མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་འགྱུར་ཏོ། །ད་ནི་བདག་གིས་ཅི་ནས་ཀྱང་། །རིགས་དང་མཐུན་པའི་ལས་བརྩམས་ཏེ། །སྐྱོན་མེད་བཙུན་པའི་རིགས་འདི་ལ། །སྙོགས་པར་མི་འགྱུར་དེ་ལྟར་བྱ། །ཞེས་སྤྲོ་བ་བསྐྱེད་པར་བྱ། དེ་ལྟར་བླ་མའི་དྲུང་ནས་ལན་ཅིག་བླངས་ནས། ཕྱིས་སྐུ་གསུང་ཐུགས་རྟེན་གྱི་དྲུང་ངམ།ཡང་ན་མདུན་དུ་ཚོགས་ཞིང་དམིགས་ནས་ཉིན་རེ་བཞིན་བླངས་467

ཆོག་པར་གསུངས། དེ་ནས་སློབ་མས་བཀའ་དྲིན་གཏང་རག་གི་མཎྜལ་འབུལ་ཞིང་བསྔོ་བ་སྨོན་ལམ་ཡང་བྱའོ། །དེ་ལྟར་སེམས་བསྐྱེད་ནས་བསླབ་བྱ་ལ་སློབ་དགོས་པས། སྨོན་པ་བྱང་ཆུབ་སེམས་ཀྱི་བསླབ་བྱ་ནི། སྔོན་ཚོང་དཔོན་གྱེ་བུ་ནོར་བཟང་། དང་པོ་འཕགས་པ་འཇམ་དཔལ་ལ་སེམས་བསྐྱེད་ཞུས་ནས། དེའི་བསླབ་བྱ་ལ་སློབ་པ་ལ། དགེ་བའི་བཤེས་གཉེན་བརྒྱ་རྩ་བཅུ་གཉིས་བསྟེན་པའི་ཐ་མ་ལ། ལྷོ་ཕྱོགས་རྒྱ་མཚོའི་འགྲམ་བཟའ་ཤིང་གི་ར་བ་ཁང་པ་བརྩེགས་པ་རྣམ་པར་སྣང་མཛད་ཀྱིས་་་་་་་་་བརྒྱན་པའི་སྙིང་བོ་ན། མགོན་པོ་བྱམས་པ་བཞུགས་པའི་དྲུང་དུ་ཕྱིན་ནས། དེར་རྣམ་པར་ཐར་པ་བསམ་གྱིས་མི་ཁྱབ་པ་ཐོབ་སྟེ།བྱམས་པས་ནོར་བཟང་ལ་བྱང་ཆུབ་སེམས་ཀྱི་ཕན་ཡོན་གསུངས་པ། རིགས་ཀྱི་བུ་བྱང་ཆུབ་ཀྱི་སེམས་ནི། སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ལྟ་བུའོ། །དཀར་པོའི་ཆོས་ཐམས་ཅད་འཕེལ་བའི་ཞིང་ས་ལྟ་བུའོ། །འཇིག་རྟེན་ཐམས་ཙད་བསྟེན་པའི་ས་ལྟ་བུའོ། །དབུལ་བ་ཐམས་ཅད་ཡང་དག་པར་གཅོད་པའི་རྣམ་ཐོས་སྲས་ཀྱི་བུ་ལྟ་བུའོ། །རེ་བ་ཐམས་ཅད་སྐོང་བའི་དཔག་བསམ་གྱི་ཤིང་ལྟ་བུའོ། །དོན་ཐམས་ཅད་འགྲུབ་པའི་ཡིད་བཞིན་ནོར་བུ་ལྟ་བུའོ། །ཞེས་དཔེ་ཉིས་བརྒྱ་དང་སུམ་ཅུའི་སྒོ་ནས་རྒྱ་ཆེར་གསུངས། སྔོན་བྱང་ཆུབ་སེམས་ལ་མངའ་བརྙེས་པའི་བུ་མོ་468

མྱ་ངན་མེད་ཀྱིས་སངས་རྒྱས་ཀྱི་འཁོར་ཉན་ཐོས་མཆོག་བརྒྱད་་་་ཟིལ་གྱིས་མནན་པ་ལྟར། བྱང་ཆུབ་མཆོག་ཏུ་སེམས་བསྐྱེད་ན་དུས་གསུམ་རྒྱལ་བའི་སྲས་སུ་འགྱུར་བས་ན་སེམས་བསྐྱེད་མ་་་་་་་ཐག་ནས་རིགས་ཀྱི་སྒོ་ནས་ཉན་ཐོས་དང་རང་སངས་རྒྱས་་་་་་་་་་ཐམས་ཅད་ཟིལ་གྱིས་གནོན་ནུས། སྔོན་ཇོ་བོ་ཆེན་པོ་བྱང་ཆུབ་ཀྱི་སེམས་མངའ་བ་ཀླུ་ཞིག་གིས་ཤེས་ནས་ཤིང་ཐོག་རོ་མངར་བ་་་་་་མང་པོ་ཕུལ་བ་ལྟར། བྱང་ཆུབ་ཀྱི་སེམས་དང་ལྡན་པའི་གང་ཟག་དེ་ལྷ་དང་ཀླུ་དང་མི་ལ་སོགས་སྐྱེ་དགུ་ཀུན་གྱི་ཕྱག་དང་མཆོད་་་་པའི་ཞིང་དུ་འགྱུར། སྔོན་མཉམ་མེད་ཇོ་བོ་ཆེན་པོས་རྡོ་རྗེ་གདན་ལ་ཕྱི་བསྐོར་མཛད་པའི་ཚེ། ཇོ་བོའི་སྔོན་ལ་བུད་མེད་རྒན་གཞོན་གཉིས་ཀྱིས་བསྐོར་བ་བྱེད་པས། བུད་མེད་གཞོན་པས་རྒན་པ་ལ།མྱུར་དུ་མངོན་པར་རྫོགས་པར་སངས་རྒྱ་བར་འདོད་པས་གང་ལ་བསླབ་པར་བྱ་ཞེས་དྲིས་པ་ལ། རྒན་པ་ན་རེ། རིགས་ཀྱི་བུ་མྱུར་དུ་མངོན་པར་རྫོགས་པར་སངས་རྒྱས་པར་འདོད་པས་་་་་་་་བྱམས་པ་དང་སྙིང་རྗེ་བྱང་ཆུབ་ཀྱི་སེམས་སྦྱོངས་ཤིག་ཟེར་སྐད།བུད་སྐེད་དེ་གཉིས་སྒྲོལ་མ་དང་ཁྲོ་གཉེར་ཅན་གྱི་སྤྲུལ་པ་ཡིན་་་་་པར་གསུངས། ཡང་རྡོ་རྗེ་གདན་ལ་བསྐོར་བ་མཛད་པའི་ཚེ་བྱང་ཆུབ་ཆེན་པོས་གསུང་བྱོན་ནས། རིགས་ཀྱི་བུ་མྱུར་དུ་མངོན་པར་རྫོགས་པར་སངས་རྒྱ་བར་འདོད་པའི་བྱང་ཆུབ་ཀྱི་སེམས་སྦྱོངས་469

ཤིག་གསུངས་སྐད། དེས་ན་མྱུར་དུ་མངོན་པར་རྫོགས་པར་སངས་རྒྱས་པའི་ཕྱིར་ཡང་དང་ཡང་དུ་བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་སྦྱོང་ཞིང་སངས་རྒྱས་ཆོས་ཚོགས་མའི་སྒོ་ནས་ཉིན་ལན་གསུམ་མཚན་ལན་གསུམ་སེམས་བསྐྱེད་པར་བྱའོ། །སྔོན་བླ་རྒན་ཞིག་ལ་ཤག་རོགས་གྲྭ་པ་ཞིག་ཡོད་པར་ཕན་ཅི་ཐོགས་བྱས་པས་ཉིན་གཅིག་བླ་རྒན་མེད་ཤུལ་ནས་ནང་དུ་འཛུལ་ནས་རྐུས་བྱས་པས་བླ་རྒན་ཞེ་སྡང་ལངས་ནས་ད་ནས་ཕན་ཡང་མི་་་་་་་་་་་་འདོགས་གནོད་ཀྱང་མི་སྐྱེལ་ཟེར་སྐད། དེ་བཞིན་དུ་སེམས་ཅན་གཞན་འགའ་ཞིག་གིས་ཕན་ལན་དུ་གནོད་སྐྱེལ་བ་སོགས་བྱ་་་་་་་སྤྱོད་ངན་པ་ཅི་བྱུང་ཡང་རང་གི་ངོས་ནས་འདི་ལ་དུས་ནམ་ཡང་ཕན་འདོགས་པར་མི་བྱའོ་སྙམ་དུ་བློས་སྤོང་མི་རུང་། སྔོན་ཞོ་འོང་དཔྱིས་སུ་བུ་ནོར་བུ་ཟེར་བ་ཞིག་ཡོད་པ་ལ་ཕས་ཁྱོད་ཀྱིས་་་་གཞན་གྱི་ཆུང་མ་རྐུས་ནས་མ་འགྲོ་དང་། ཁྱོད་ལ་ཐུག་པས་ཕ་བཟང་གི་བུ་མོ་ཞིག་ལེན་ཞེས་སྨྲས་ཀྱང་མ་ཉན་པར་གཞན་གྱི་་་་་ཆུང་མ་ཁྲིད་ནས་བྲོས་པས་ནོར་ཐམས་ཅད་བརླག་སོང་བས་ཕ་ཁྲོས་ཏེ་ད་ནི་ཕན་འདོགས་རི་ཤི་ཟེར་ཞེ་མནའ་བསྐྱལ་ཕྱིས་མིག་གིས་མཐོང་སར་ཡང་བུ་འོང་དུ་མ་བཅུག་སྐད། དེ་བཞིན་དུ་སེམས་ཅན་གཞན་གྱིས་རང་གིས་བཤད་པ་ནང་ལྟར་མི་བྱེད་་་་་་་པར། རང་གཞན་གཉིས་ཀ་ཕུངས་པ་བྱུང་ཡང་། ཕྱིན་ཆད་འདི་470

ལ་ཕན་མི་འདོགས་པར་མ་ཟད་ལན་ཅིག་ཙམ་ཡང་འཕྲད་པར་མི་བྱའོ་སྙམ་དུ་ཡལ་བར་འདོར་མི་རུང་། སྔོན་མི་གླེན་པ་ཞིག་གིས་ཉིན་གཅིག་ཟས་མང་པོ་ཟ་རྒྱུ་བྱུང་ནས་ཤིན་ཏུ་འགྲངས་་་་་་པའི་ཚེ། གཞན་ཡང་འདི་ལྟར་འགྲངས་ཡོད་སྙམ་ནས། དེ་རིང་ངེད་ཚོ་ཐམས་ཅད་ཅི་ཞིག་འགྲངས་འདུག་ཨང་ཞེས་སྨྲས་སྐད།དེ་བཞིན་དུ་རང་རེ་རྣམས་ཀྱིས་ཀྱང་རང་བདེ་ཞིང་སྐྱིད་པའི་ཚེ།རང་བཞིན་དུ་གཞན་ཡང་བདེ་ཞིང་སྐྱིད་སྙམ། གཞན་བདེ་བ་མེད་པར་སྡུག་བསྔལ་བ་རྣམས་ཀྱི་སྐྱིད་སྡུག་མི་ཤེས་པ་དེ་འདྲ་བྱ་མི་རུང་། སྔོན་ལྷོ་ཁམས་ནགས་དང་ཉེ་བའི་ཞིང་ཞིག་ལ། སྤྲེའུ་ཟར་འོང་བ་ལ། བདག་པོས་ས་ལ་དོང་བྲུས་ཏེ་ནང་དུ་ཡིབ་ནས་སྤྲེའུ་མ་སྨད་རྣམས་དེད་པས། སྤྲེའུས་བུ་གཅེས་པ་བྱས་ནས་པང་དུ་ཁུར། བུ་མོ་མི་གཅེས་པ་བྱས་ནས་རྒྱབ་ཏུ་ཁུར་ཏེ་བྲོས་པས།དེར་ཉེན་ཙམ་ན་བུ་སྐྱུར་ནས་ཤིང་ལ་འཛེགས་པས། བུ་མོས་སྐེ་ལ་འཁྲིལ་བ་ཤིང་ཁར་ཐོན། བུ་ཤུལ་དུ་ལུས་སྐད། དེ་བཞིན་དུ་འོ་སྐོལ་རྣམས་ཀྱིས་ཀྱང་སེམས་ཅན་གྱེ་དོན་བྱ་བའི་བློ་རེ་ཡོད་ཀྱང་སེམས་ཅན་གྱི་བྱ་སྤྱོད་ངན་པའི་སྟབས་ཀྱི་རང་ཐོག་ཏུ་རྐྱེན་ངན་ཡོང་དུ་ཉེ་ཙ་ན། སེམས་ཅན་གཞན་ཡལ་བར་དོར་མི་རུང་། སྔོན་འཕན་ཡུལ་གྱི་མི་གཅིག་ཡུལ་གཉལ་དུ་སྐྱུར་ཕྱིན་པས། བཙུན་པ་གཅིག་གིས་སྒོ་བར་དུ་བཙིར། ཕྱིས་འཕན་ཡུལ་དུ་མི་མང་སར་471

བཙུན་པ་དེ་ཡོད་ཙ་ན། མི་དེས་སྔར་སྒོ་བར་དུ་བཙིར་བ་ཞེ་ལ་བཞག་ནས། འོ་ཅག་ངོ་ཤེས་པ་ཡོད་བྱས་པས། བཙུན་པ་ན་རེ།མེད་ཟེར་བས། ཁྱེད་ཀྱིས་སྔར་ང་སྒོ་བར་དུ་བཙིར་བས་ངོ་ཤེས་ཞེས་མི་མང་སར་ཚིག་གི་རྨ་ཕབ་ནས་ངོ་ཚ་རུ་བཅུག་སྐད། དེ་བཞིན་དུ་འོ་སྐོལ་རྣམས་ཀྱིས་ཀྱང་སེམས་ཅན་གཞན་གྱིས་སྔར་་་་གནོད་པ་བྱས་པ་ཞེ་ལ་བཞག་ནས། ཕྱིས་གནོད་ལན་འཇལ་ཐུབ་པ་བྱུང་ན་གནོད་ཆེ་ཐུབ་ཆུང་ཐུབ་བསྐྱེལ་སྙམ་པའི་བསམ་སྦྱོར་སྤང་དགོས། སྔོན་དགེ་བཤེས་གཉིས་འགྲན་ཟླར་ཡོད་པ་ལ།གཅིག་ལ་བུད་མེད་ཡོད་ཟེར་བ་དགེ་བཤེས་གཅིག་དེས་ཐོས་་་་་་་པས། ཉེ་གནས་ལ་ཇ་ཞིམ་པོ་ཞིག་སྐོལ་ཞིག གཏམ་སྙན་ཐོས་ཟེར་ཇ་བསྐོལ་ནས་དྲངས་ཏེ། གཏམ་སྙན་ཅི་གསན་ཞུས་པས།རང་རེའི་འགྲན་ཟླ་དེ་ལ་བུད་མེད་བྱུང་ངོ་ཟེར། དེ་ཀུན་སྤངས་གྲགས་རྒྱལ་གྱིས་གསན་པས། ཞལ་ནག་ཏིང་སོང་ནས་དེ་གཉིས་སྡིག་པ་གང་ཆེ་འམ་གསུང་ཟེར་སྐད། དེ་བཞིན་དུ་རང་རེ་རྣམས་ཀྱིས་ཀྱང་དགྲ་སོགས་ལ་མི་འདོད་པ་བྱུང་བ་ཐོས་ན་དགའ་བ་་་་་སྐྱེས་ན་བྱང་ཆུབ་སེམས་དཔར་མི་རུང་བས་སྤང་དགོས། སྔོན་མི་ཐམས་ཅད་དབྱར་བལྟ་ལ་ཕྱིན་པས། ཆུ་ཁ་ན་མཛེ་པོ་རྐང་ཆག་བུ་སྨད་ཉལ་ཉོལ་མང་པོ་དང་བཅས་པ་གཅིག་གིས་མི་སུ་བྱུང་བ་ལ། ངེད་ཆུ་ལ་སྒོལ་དང་ཟེར་བ་ལ། གཅིག་བྱུང་གཉིས་བྱུང་གིས་472

བོར། གཞུག་མ་རྣམས་ཀྱི་བསམ་པ་ལ། ཁོང་སྔ་མ་ཀུན་གྱེས་མ་བསྒྲལ་བར་བོར། ངས་སྒོལ་བར་མི་འོང་སྙམ་གྱིན་བོར། ལ་ལ་དག་ཁྱེད་ཉལ་ཉོལ་མང་ནས་བསྒྲལ་གྱིས་མི་ལངས་འདུག ངས་གྲོགས་པོ་ཚོ་འཆོར་ཟེར་གྱེན་བོར་བ་ལྟར། དེ་བཞིན་དུ་འོ་སྐོལ་ཡང་འ་ཁོར་བའི་སེམས་ཅན་རྣམས་སྔར་སངས་རྒྱས་གྲངས་མེད་བྱོན་པས་ཀྱང་བསྒྲལ་བར་མ་ནུས་པ་སྟེ། ངས་ཀྱང་བསྒྲལ་མི་ནུས་སྙམ་པ་དང་། སེམས་ཅན་མང་ཆེ་བས་བསྒྲལ་གྱེས་མི་ལངས་སྙམ་པ་དང་སེམས་ཅན་བྱ་སྤྱོད་ངན་པས་བསྒྲལ་དུ་མི་བཏུབ་པར་་་་་་འདུག་སྙམ་ནས། སེམས་ཅན་ཡལ་བར་འདོར་ཉེན་ཆེ་བས། དེ་དུས་སེམས་ཅན་དེ་ལྟར་དུ་འདུག་པས་བསྒྲལ་དགོས་པ་ཡིན། དེ་མིན་ན་བསྒྲལ་ཅི་དགོས་སྙམ་དུ་་བློས་མི་སྤོང་བར་སེམས་ཅན་་་་་་ཐམས་ཅད་སྒྲོལ་བའི་ཁུར་འཁྱེར་དགོས། སྔོན་སངས་རྒྱས་བཅོམ་ལྡན་འདས་ཀྱིས་ཀྱང་སེམས་བསྐྱེད་ནས། —བསྐལ་ཆེན་གྲངས་མེད་གསུམ་གྱི་མཐར་མ་གཏོགས་སངས་རྒྱས་མ་ཐུབ་ན་་་་བདག་ལྟ་བུས་སངས་རྒྱས་ཀྱི་གོ་འཕང་ག་ལ་ཐོབ་སྙམ་ནས་་་་་་་་་སེམས་བསྐྱེད་དོར་ན་མི་རུང་བས་དེའི་དུས་སངས་རྒྱས་ཀྱིས་་་་་་་བརྩོན་པས་སྒྲུབ་ན་སྲིན་འབུ་ཡན་ཆད་ཀྱིས་སངས་རྒྱས་ཐོབ་་་་་་་པར་ཞལ་གྱིས་བཞེས་ཤིང་། ཁྱད་པར་གསང་སྔགས་ཀྱི་ཆོས་ཟབ་མོ་ལྟ་བུ་ཉམས་སུ་བླངས་ནས་ཚེ་གཅིག་ལུས་གཅིག་ལ་སངས་་་་་་473

རྒྱས་ཡང་གསུངས་པས། ངས་སངས་རྒྱས་ག་ལ་མི་ཐོབ་སྙམ་དུ་སེམས་བསྐྱེད་ཡང་དང་ཡང་དུ་བྱའོ། །བྱམས་སྙིང་རྗེ་བྱང་ཆུབ་ཀྱི་སེམས་འཕེལ་བའི་སླད་དུ་སྒོ་སྣ་ཚོགས་ནས་ཚོགས་གཉིས་རྒྱ་་་་་་་ཆེན་པོ་བསགས་པ་ལ་ཡང་འབད་པར་བྱའོ། །ཡང་སྐྱེ་བ་གཞན་དུ་སེམས་བསྐྱེད་ཉམས་པའི་ནག་པོའི་ཆོས་བཞིའི་རྫུན་ནི། སྔོན་བྲམ་ཟེ་ཞིག་གིས་གཞན་ཞིག་ནས་ར་ཞིག་ཁྲིད་འོང་བ་རྐུན་མ་མི་ལྔས་མཐོང་ནས། ངེད་རྣམས་ལམ་གྱི་མཚམས་མཚམས་ནས་བསྡད་ལ། ཁྱེད་ཀྱིས་ཁྱེ་འདི་འཁྲིད་ནས་ཅི་བྱ། ཞེས་ཛུན་སྨྲོས་དང་ཁོས་བཏང་ནས་ཡོང་ཞེས་གྲོས་བྱས། དེ་ལྟར་སྨྲས་པས་བྲམ་ཟེའི་བསམ་པ་ལ་མི་ལྔས་འདི་ཟེར་ལུགས་ཀྱིས་ལྟས་ངན་པ་ཞིག་ཡིན་ལས་ཆེ་ནང་དུ་ཁྲེད་ན་བཀྲ་མི་ཤིས་པ་ཡོང་སྙམ་བཏང་སོང་བ་རྐུན་མ་རྣམས་ཀྱིས་ཐོབ་སྐད། སྔོན་རྗེ་བཙུན་སྐལ་ལྡན་རྒྱ་མཚོའི་ཉེ་གནས་ཀྱི་མིག་ལ་དུད་པ་ཕོག་ནས་མིག་ཆུ་བྱུང་བ་ལ་བླ་མས་ཅི་བྱུང་དྲིས་པས། ཁོ་ན་རེ་ཁྱོད་ཀྱིས་འཁོར་བ་སྙིང་པོ་མེད་ཚུལ་སོགས་ཆོས་གསུངས་པ་རྣམས་ལ་བསམ་བློ་བཏང་བས་མཆི་མ་ཤོར་ཞེས་ཀུ་རེ་ཞུས་པས། རྗེ་བཙུན་གྱིས་བདེན་སྙམ་ནས་འོ་དེ་ལེགས་གསུངས། ཁོ་བོས་ཀུ་རེ་བྱས་དུད་པ་གནོད་ཞུས་པས།འོ་ཀུ་རེའི་ཕྱིར་ཡང་རྫུན་སྨྲས་ནས་བླ་མའི་དབུ་བསྐོར་མི་རུང་་་་་གསུངས། དེ་བཞིན་དུ་སེམས་བསྐྱེད་པའི་བླ་མ་དང་མཁན་སློབ་474

སོགས་ལ་རྫུན་སྨྲས་ནས་དབུ་བསྐོར་མི་རུང་། གཞན་དགེ་བ་བྱེད་པ་ལ་འགྱོད་པ་བསྐྱེད་པ་ནི། སྔོན་ཁམས་ཀྱི་རྒད་པོ་གཅིག་གིས་འཆི་ཁར་བླ་མ་ཞིག་གདན་དྲངས་ནས། བླ་མས་ཁྱོད་ལ་དགེ་བ་ཅི་ཡོད་དྲིས་པས། ཁོ་བོ་ལ་དགེ་བ་གཞན་མེད་བཛྲ་གུ་རུ་དུང་ཕྱུར་ཞིག་སོང་ཞུས་པས། བླ་མ་དེ་ཨོ་རྒྱན་ལ་དད་པ་མེད་པ་ཞིག་ཡིན་པས། ཨ་ཧོ་རྒད་པོ་སྙིང་རྗེ་ཁྱོད་དད་ས་དེ་འཇུགས་སོང་འདུག ཆོས་ལོག་དེ་བཏོན་ཚད་དམྱལ་བར་འགྲོ་སྨྲས་པས། ཁོ་བོ་འགྱོད་དྲགས་ནས་མཚན་ངུ་ཞིང་བསྡད་པས་གཉིད་དུ་སོང་ཚེ་ཨོ་རྒྱན་དངོས་སུ་བྱོན་ནས་རྒད་བོ་འགྱོད་མི་དགོས་སང་ཉི་་་་་དྲོས་ཟངས་མདོག་དཔལ་རི་ནས་དར་ཡུག་ཅིག་བརྐྱང་གིས་དེ་ལ་འཇུས་ཤོག་གསུངས་པས་དགའ་དྲགས་ནས་གླུ་ལེན་པ་བྱུང་།སང་ཉི་དྲོས་ཁང་སྟེང་དུ་འཇའ་ཚོན་ཞིག་ཟུག་བྱུང་བ་དང་དུས་མཉམ་དུ་རྒད་པོའི་དབུགས་སོང་སྐད། ཡང་སྔོན་ཇོ་བོ་ལ་གཡོར་པོ་འཆིང་རུའི་བུ་མོ་ཞིག་གིས་མགོ་རྒྱན་ཐམས་ཅད་ཕུལ་ནས་་་་་་ཡུལ་དུ་སོང་བས་ཕ་མ་ཉེ་འབྲེལ་རྣམས་ཀྱིས་མང་པོ་ལབ་ནས་་་་་འགྱོད་པ་བསྐྱེད་པས། མོ་སྡུག་དྲགས་ནས་མ་བཟོད་པར་ཆུ་ལ་ལྕེབས་ནས་ཤི་བས་ལྷ་གནས་སུ་སྒྱེས་པ་བྱུང་། དེ་བཞིན་དུ་ཧགཞན་གྱིས་དགེ་བ་བྱེད་པ་ལ་རྗེས་སུ་ཡི་རང་མི་བྱེད་རུང་་་་་་་་ཐབས་དུ་མའི་སྒོ་ནས་འགྱོད་པ་བསྐྱེད་མི་རུང་། བྱ་ང་ཆུབ་སེམས་475

དཔའ་ལ་མི་སྙན་པ་སྨྲ་བ་ནི། སྔོན་སྟོན་པ་དར་ལོ་དང་ལོ་སྟོན་གཉིས་ཀྱིས་རྗེ་བཙུན་མི་ལ་ལ་ཕྲག་དོག་གི་དབང་གིས་རྩོད་པ་་་་་བཙུགས་ལྷག་པར་དར་ལོས་བསྐུར་ཞུས་དྲག་པོ་བྱས་པས་ཤི་་་་་་་ནས་གདོན་ཆེན་པོ་འཇིགས་སུ་རུང་བ་ཞིག་ཏུ་སྐྱེས། སྔོན་སངས་རྒྱས་འོད་སྲུང་ལ་རྫ་མཁན་དགའ་སྐྱོང་བསྙེན་བཀུར་བྱེད་དུ་་་་་་་འགྲོ་བ་ལ། བྲམ་ཟེའི་ཁྱེའུ་བླ་མས་དགའ་སྐྱོང་སངས་རྒྱས་འོད་སྲུང་ལ་བསྙེན་བཀུར་བྱེད་པ་ཞོག་ཅིག་དགེ་སྦྱོང་མགོ་རེག་ལ་་་་་་བྱང་ཆུབ་ག་ལ་ཡོད། བྱང་ཆུབ་ནི་མཆོག་ཏུ་དཀའ་བ་ཡིན་ནོ་ཞེས་སྨྲས་པས། ཕྱིས་བྲམ་ཟེའི་ཁྱེའུ་བླ་མ་དེ་ཉིད་སངས་རྒྱས་སུ་གྱུར་དུས་དེའི་རྣམ་སྨིན་གྱིས་ལོ་དྲུག་དཀའ་བ་སྤྱོད་དགོས་པ་དེ་བྱུང་། དེ་བཞིན་དུ་གཞན་དགེ་འདུན་པ་སོགས་གཞན་ལ་ཚིག་ངན་སྨྲས་ན། བྱང་ཆུབ་སེམས་དཔའ་གང་ན་ཡོད་ཆ་མེད། འོ་སྐོལ་ཁ་ལ་བཟོད་གླགས་མེད་པས་གཞན་ལ་ཚིག་ངན་ཐལ་བ་བྱུང་ན་ཉེས་སྐྱོན་ཆེན་པོ་འབྱུང་བས་ཚིག་ངན་སྨྲ་མི་རུང་། ལྷག་བསམ་མ་ཡིན་པར་གཡོ་སྒྱུ་བྱེད་པ་ནི། སྔོན་དབུས་སུ་སྔགས་པ་མར་ནག་འཚོང་མཁན་གཅིག་གིས། སྲང་དབྱེབས་འདྲ་བ་ཆེ་ཆུང་གཉིས་བྱས་ནས། དང་པོ་སྲང་ཆུང་ཤོས་ཕུ་དུང་ནང་དུ་སྦས། ཚོང་བྱེད་ཁར་གཞན་གྱི་བྲེ་སྲང་བསྡུར་བས། སྲང་ཇོ་བོ་ཆེ་བར་བྱུང་བས།ཁོ་ན་རེ་སེམས་ཅན་ཉོན་མོངས་པ་སྙིང་རེ་རྗེ། བྲེ་སྲང་གང་476

དགའ་བ་ལ་གྱིས་ཟེར་ཏེ། དེ་ནས་ཉོ་བ་བག་ཙམ་ཡེངས་པ་ན།ཕུ་དུང་ནང་གི་སྲང་ཆུང་བ་དང་བརྗེས་ནས་ཚོང་བྱས་སྐད། དེ་བཞིན་དུ་འོ་སྐོལ་རྣམས་ཀྱིས་ཀྱང་བཟང་ཕྱི་ལ་བསྟན་ནས་ངན་ཁོག་ཏུ་སྦས་ནས་གཞན་མགོ་བསྐོར་ཞིང་། བྲེ་ལོག་སྲང་ལོག་ལ་སོགས་ཐབས་སྣ་དགུས་རང་ཅི་རྒྱལ་བྱེད་པ་འདིས་བྱང་ཆུབ་་་་་་་སེམས་དཔའ་མི་ཡོང་བས་སྤང་དགོས། ཡང་འཕན་ཡུལ་རྒྱལ་ན།ནང་བ་ཡེ་ཤེས་འབྱུང་གནས་བྱ་བ་ཞིག་ཡུལ་གཞན་དུ་ཕྲིན་ལ་་་་་གཏོང་བ་ལ། ཐག་རིང་སར་བཏང་ན་འགྲོར་མི་ཉན་གྱིས་དོགས་ནས། ཐག་ཉེ་བར་བཏང་ཟེར། དེ་གཞན་གྱིས་ཁས་བླངས་པ་དང་། ད་དེ་ནས་ཕ་ཚད་དེར་ཡང་ཁྱོད་སོང་དང་ཟེར་ནས་གཏོང་། ཡང་ཐག་ཉེ་བར་བཏང་ན་འགྲོར་མི་ཉན་གྱིས་དོགས་ནས། ཐག་རིང་སར་བཏང་ཟེར། དེར་གཞན་གྱིས་མི་འགྲོ་བྱས་པ་དང་། འོ་ན་དེ་བས་ཐག་ཉེ་བ་ཆེ་གེ་མོར་ཁྱོད་སོང་དང་ཟེར་ནས་གཏོང་བའི་གཡོ་ཅན་ཞིག་ཡོད་སྐད། དེ་བཞིན་དུ་འོ་སྐོལ་གྱིས་ཀྱང་རང་འདོད་ཞེ་ལ་བཞག་ནས་གཞན་ལ་ཟོལ་ཁྲམ་བྱེད་པ་འདིས་བྱང་ཆུབ་སེམས་དཔའ་མི་ཡོང་བས་སྤང་དགོས།མདོར་ན་སྔོན་གྱི་སྐྱེས་བུ་དམ་པ་གོང་མ་རྣམས་ཀྱིས་བྱང་ཆུབ་ཀྱི་སེམས་ཉམས་པའི་རྒྱུ་ནག་པོའི་ཆོས་བཞི་སྤངས། མི་ཉམས་པའི་རྒྱུ་དཀར་པོའི་ཆོས་བཞི་བསྟེན་པ་ལྟ་ར། འོ་སྐོལ་རྣམས་ཀྱིས་ཀྱང་477

སེམས་བསྐྱེད་ཉམས་པའི་རྒྱུ། བླ་མ་མཁན་སློབ་སོགས་ལ་ཛུན་སྨྲས་ནས་དབུ་བསྐོར་བ་དང་། གཞན་དགེ་བ་བྱེད་པ་ལ་འགྱོད་པ་བསྐྱེད་པ་དང་། བྱང་ཆུབ་སེམས་དཔའ་ལ་ཞེ་སྡང་གིས་མི་སྙན་པ་སྨྲ་བ་དང་། ལྷག་བསམ་མ་ཡིན་པར་གཡོ་སྒྱུ་བྱེད་པ་སྟེ་ནག་པོའི་ཆོས་བཞི་པོ་དེ་སྤང་ཞིང་། བྱང་ཆུབ་ཀྱི་སེམས་མི་ཉམས་པའི་རྒྱུ་སེམས་ཅན་ལ་ཀུ་རེ་བཞད་གད་ཀྱི་ཕྱིར་ཡང་ཛུན་མི་སྨྲ་བ་དང་། གཡོ་སྒྱུ་མེད་པར་དྲང་པོར་བྱེད་པ་དང་། བྱང་ཆུབ་སེམས་དཔའི་བསྔགས་པ་བརྗོད་པ་དང་། རང་ལ་ལྟོས་པའི་གདུལ་བྱ་ཉན་རང་སོགས་ཐེག་དམན་ལ་མི་འགོད་པར་ཐེག་་་་་་་ཆེན་འཛིན་དུ་འཇུག་པ་སྟེ། དཀར་པོའི་ཆོས་བཞི་ལ་བསླབ་པར་བྱའོ། །ནག་པོའི་ཆོས་བཞི་བྱས་པ་དང་། གཞན་གྱི་གནོད་པ་ཞེ་ལ་བཞག་ནས་སེམས་ཅན་འདིའི་དོན་ནམ་ཡང་གཏན་ནས་མི་བྱ་སྙམ་པ་དང་། ངས་སངས་རྒྱས་ཀྱི་གོ་འཕང་ཐོབ་མི་ནུས་སྙམ་པ་དང་། ཐོབ་ཀྱང་སེམས་ཅན་མང་བས་འདྲེན་མི་ནུས་སྙམ་པ་སོགས་བྱང་ཆུབ་ཀྱི་སེམས་ཤོར་བ་བྱུང་ན། དེ་མ་ཐག་བཤགས་པ་བྱེད་ཅིང་སླར་བྱང་ཆུབ་ཀྱི་སེམས་བསྐྱེད་པར་བྱའོ། །འཇུག་པ་བྱང་ཆུབ་སེམས་ཀྱི་བསླབ་བྱ་ནི་ལམ་ཕ་རོལ་ཏུ་་་་་་ཕྱིན་པ་དྲུག་ཡིན། དེ་ལ་སྦྱིན་པའི་ཕ་རོལ་ཏུ་ཕྱིན་པ་ནི། སྔོན་སངས་རྒྱས་བཅོམ་ལྡན་འདས་ཀྱིས་བྱང་ཆུབ་ཀྱི་ལམ་ལ་དཀའ་478

བ་སྤྱོད་པའི་ཚེ། ཐུགས་དགོངས་བྱམས་པ་དང་སྙིང་རྗེ་བྱང་ཆུབ་ཀྱི་སེམས་འབའ་ཞིག་གིས། བསྐལ་པ་གྲངས་མེད་གསུམ་དུ་གཏོང་བ་དང་། ཡོངས་སུ་གཏོང་བ་དང་། གཏོང་བ་ཆེན་པོ་ལ་སོགས་པའི་བསོད་ནམས་དང་ཡེ་ཤེས་ཀྱི་ཚོགས་རྒྱ་ཆེན་པོ་་་་་་་་་་བསགས་པས། མངོན་པར་རྫོགས་པར་སངས་རྒྱས་ཏེ་སེམས་ཅན་གྱི་མགོན་སྐྱབས་དཔུང་གཉེན་གཙུག་གི་རྒྱན་དུ་གྱུར་པ་་་་་་་ཡིན། དེ་བཞིན་དུ་འོ་སྐོལ་གྱིས་ཀྱང་བྱམས་སྙིང་རྗེ་བྱང་ཆུབ་སེམས་ཀྱི་སྒོ་ནས་ཟང་ཟིང་མི་འཇིགས་ཆོས་ཀྱི་སྦྱིན་པ་རྣམས་ལ་བསླབ་ན་རིང་པོར་མི་ཐོགས་པར་ཐམས་ཅད་མཁྱེན་པའི་གོ་་་་་་་འཕང་ཐོབ་པར་འགྱུར། སྔོན་སངས་རྒྱས་གཞན་གྱིས་མི་ཐུབ་པའི་དུས། དགེ་སློང་ཆོས་སྨྲ་བ་ངེས་པ་ཞེས་བྱ་བ་ལ་ཡུལ་དེའི་རྒྱན་པོ་རྒྱལ་བ་པོ་ཞེས་བྱ་བས། གདུགས་དང་མཆིལ་ལྷམ་བླ་གོས་མགྲོན་བུ་ལྔ་ཕུལ་ནས་སྨོན་ལམ་བཏབ། དེས་ཀྱང་ཡོན་བསྔོ་བ་བྱས་ནས་ཡུལ་དུ་འོང་བས་ཆུའི་ཁྲོན་པའི་ནང་ནས་གསེར་་་་་་་་་་དངུལ་བརྡོལ་ནས་ཆུ་ཟོམ་ཆེན་པོ་ཞིག་གིས་ལྔ་ཙམ་ལེན་རྒྱུ་བྱུང་།དེ་ནས་མཆོད་སྦྱིན་རྒྱ་ཆེན་པོ་བྱས་པས། ཡུལ་དེའི་རྒྱལ་པོར་གྱུར། དེ་ནས་དེ་བས་ཀྱང་མཆོད་སྦྱིན་བྱས་པས་ཤི་ནས། གཞན་འཕྲུལ་དབང་བྱེད་དང་འཕྲུལ་དགའ་དགའ་ལྡན་འཐབ་བྲལ།སུམ་ཅུ་རྩ་གསུམ་རྣམས་ཀྱི་རྒྱལ་པོ་བྱེ་བ་ཕྲག་དུ་མར་བྱས་ཏེ་་་་་་་479

མཐར་མིའི་རྒྱལ་པོ་བསོད་ནམས་ཞེས་བྱ་བར་བཙས་པའི་ཚེ།ལྷའི་རིན་པོ་ཆེའི་ཆར་པུས་མོ་ནུབ་པ་ཙམ་ཕབ་ཅིང་། དབང་ཆེ་བར་གྲགས་པ་བསམ་པ་ཙམ་གྱེས་དགོས་འདོད་ཆར་བཞིན་་་་་་་་འབབ་པར་གྱུར། མཐར་རྒྱལ་བ་ཤཱཀྱ་ཐུབ་པར་གྱུར་ཏོ། །སྔོན་ཚེ་དང་ལྡན་པ་ཀ་ཏ་ཡ་ནའི་བུ་ཆེན་པོ་འཁོར་ལྔ་བརྒྱ་དང་བཅས་པ་ལ་བྲམ་ཟེའི་བུ་མོ་སྐྲ་ཅན་གྱིས་མ་ལ་སྐྲ་བཙོང་དུ་བཅུག་གཪྵ་ཎི་ལྔ་བརྒྱ་ཁུགས་པའི་རིན་གྱིས་འཚོ་བ་སྦྱར་ནས་དྲངས་པས།ཕྱིས་རིང་པོར་མ་ལོན་པར་བུ་མོ་དེ་རྒྱལ་པོ་གཏུམ་པོ་རབ་སྣང་གི་བཙུན་མོར་བླངས། མིང་བཙུན་མོ་ཞི་བ་ཞེས་བྱ་བར་གྲགས།དཔལ་འབྱོར་ཆེན་པོ་དང་ལྡན་པར་གྱུར། མ་དེ་ལ་རྒྱལ་པོས་གསང་བའི་རྒྱན་ལྔ། ཕྱི་རོལ་གྱི་རྒྱན་བརྒྱད་དང་གྲོང་ཁྱེར་མཆོག་ལྔ་བྱིན་ནས་བདེ་ཞིང་སྐྱིད་པར་གྱུར། ཇོ་བོ་རྗེས་སྐྱེ་བ་བདུན་དུ་མི་ལུས་གཙང་མ་ཐོབ་ནས་ཆོས་སྤྱོད་པའི་སྐལ་པ་དང་ལྡན་པར་གྱུར། ཁྱད་པར་སྐུ་ཚེ་དེར་མཐོ་རིས་ཡོན་ཏན་བདུན་གྱིས་བརྒྱན་པའི་དལ་འབྱོར་ཚང་བའི་མི་ལུས་ཐོབ་སངས་རྒྱས་ཀྱི་བསྟན་པ་མཐའ་དག་ལ་མངའ་བརྙེས་ཤིང་། བདག་གཞན་ཐམས་ཅད་ཀྱི་དོན་མ་ལུས་པ་གྲུབ་པ་དེ་སྔོན་བསོད་ནམས་རྒྱ་ཆེན་པོ་བར་མ་་་་ཆད་དུ་བསགས་པའི་འབྲས་བུ་ལས་བྱུང་བ་ཡིན། སྔོན་པོ་ཏོ་བས། ཁོང་གི་སློབ་མ་ཞང་སེ་ཆུང་བྱ་བ་ཞིག་ལ་བསོད་སྙོམས་480

བྱས་པས་ནས་ཅུང་ཟད་ཡོད་པ་གྲ་པ་བགྲེས་པོ་འགའ་ལ་ཚོགས་བསགས་སུ་བཏང་ནས། འདི་ལྟར་བྱས་པ་བསོད་ནམས་ཆེ། ངས་རྭ་སྒྲེང་ན་ཡོད་དུས་རྒྱགས་ནས་ཕྲན་བུ་ཡོད་པ་བསོད་སྙོམས་པ་ཚན་གཅིག་ལ་བཏང་བས། དེ་ནས་མར་ལ་འཚོ་བ་ལྷུན་གྲུབ་ཏུ་བྱུང་ཁྱོད་ལ་ཡང་དེ་བཞིན་ཡོང་གསུངས། རྒྱ་གར་དུ་སློབ་དཔོན་ཛྷ་པ་རི་བྱ་བ་པདྷི་ཏ་ཆེན་པོ་ཞིག་ཡོ་བྱད་ཆུང་བས། གཞན་གྱེས་འབུལ་མཁན་མ་བྱུང་བ་ལ་ནུབ་ཅིག་རྨི་ལམ་དུ་ཐུགས་རྗེ་ཆེན་་་་་པོས་ཁྱོད་ཀྱི་སྲོག་རྟེན་གྱི་རྒྱགས་ཅུང་ཟད་དེ་ཡང་སྦྱིན་པར་་་་་་་་་ཐོངས་གསུངས་པ་ལྟར་ལྷག་མ་མེད་པར་བཏང་བས། དེ་མ་ཐག་སློབ་མ་གཅིག་གིས་འབྲས་ཁལ་བཞི་བཅུ་ཕུལ་སྐད། དེ་བཞིན་དུ་འོ་སྐོལ་རྣམས་ལ་དངོས་པོ་ཆེན་པོ་གཏོང་རྒྱུ་མ་མཆིས་ཀྱང་ཆུང་ངུ་བཏང་ཡང་བསོད་ནམས་རྒྱ་ཆེན་པོ་ཐོབ་ཡོང་། སྔོན་རྫི་བོ་ཞིག་གིས་འཛར་བའི་སྐྱར་ཆུ་ལྷག་མ་ཅུང་ཟད་ཡོད་པ་གྲོག་ཚང་ཞིག་ལ་བཏབ་པས། ཡུལ་གྲུ་ཆེན་པོ་ཞིག་གི་རྒྱལ་པོར་སྐྱེས། སྔོན་མི་གཅིག་གིས་ཟན་སྣུམ་ཅན་ཞིག་མེ་ལ་སྲོས་ནས་ཟོས་པས་སྣུམ་མེ་ནང་དུ་ཐིགས་པ་བཅོམ་ལྡན་མེ་ལྷ་མཆོད་སྨྲས་པས། མེ་ལྷས་དངོས་གྲུབ་བྱིན་ཏེ་ལོངས་སྤྱོད་དཔག་ཏུ་མེད་པ་བྱུང་། རྒན་མོ་ཞིག་གིས་འཕགས་པ་ཀ་ཏ་ཡ་ན་ལ་ཆུ་ཕོར་བ་གང་དྲངས་པས་་་་སུམ་ཅུ་རྩ་གསུམ་གྱེ་གནས་སུ་སྐྱེས། བྲམ་ཟེའི་བུ་མོ་གཅིག་གིས་481

དགེ་སློང་ཞིག་ལ་སྐྱུ་རུ་ར་ཞིག་ཕུལ་བས། སྟོང་འཁོར་ལོས་བསྒྱུར་རྒྱལ་དང་འགྲན་པའི་ལོངས་སྤྱོད་ཅན་དུ་སྐྱེས། བུད་མེད་ཅིག་གིས་སྤྲང་པོ་ཞིག་ལ། ལྟོ་ཞིག་སྦྱིན་པས་རིན་པོ་ཆེ་སྣ་ལྔ་ལས་གྲུབ་པའི་ཁང་པ་ཞིག་ཏུ་རོ་བརྒྱ་ལྡན་པའི་ཟས་ཟ་བ་ཞིག་ཏུ་སྐྱེས།དབུལ་པོ་འགའ་ཞིག་གིས་གཞན་གྱིས་དགེ་འདུན་པར་མང་ཇ་་་་བསྐོལ་བའི་ནང་དུ་འོ་མ་མར་གྱི་ཐིགས་པ་རེ་ཞལ་འདེབས་བྱས་པས། འོ་མ་དང་མར་ཁུའི་རྒྱ་མཚོ་ལ་ལོངས་སྤྱོད་རྒྱུ་བྱུང་། བུད་མེད་ཅིག་གིས་ཁྱེ་འཁྱམས་ཤིག་ལ་ལྟོ་ཁྲུ་མ་ཞིག་བླུད་པས། ཤི་ནས་གཤིན་རྗེ་གླང་མགོ་ཅན་གྱིས་དམྱལ་བར་ཁྲིད་ནས་འགྲོ་བ་ལ། མི་ལུས་ཁྱིའི་མགོ་བོ་ཅན་ཞིག་བྱུང་གླང་མགོ་ཅན་དང་འཛིང་རེས་བྱས་པའི་བར་དེར་བུད་མེད་དེ་ལམ་དཀར་པོ་ཞིག་ལ་གྱེན་དུ་བྲོས་པས་ཐར་ཏེ་མཐོ་རིས་སུ་སོང་སྐད། སྔོན་བྲི་ཤའི་རྒྱལ་པོ་ལ་ཕྱི་རོལ་པའི་སློབ་དཔོན་འཚེ་བ་ཆོས་སུ་སྨྲས་པ་ཞིག་གིས་ཚེ་་་་འདི་ལ་མི་བསད་ན་འབངས་སུ་འོང་། ཕྱུགས་བསད་ན་ནོར་དུ་འོང་བྱས་ལྟ་བ་ལོག་པར་བཀོད་པས། བར་སྐབས་དེར་རྒྱལ་པོ་དེས་མཆོད་སྦྱིན་མང་པོ་བྱས་པས། ཡོངས་ངའི་ལྟ་བ་འདི་ནོར་ལས་ཆེ་ཚེ་འདིར་མི་བསད་ན་མི་ཤ་ལེན་དུ་འོང་། ཕྱུགས་བསད་ན་ནོར་ཤ་ལེན་དུ་འོང་བ་འདི་དང་དཔེ་སྦྱར་ན་ཕྱི་མ་ལའང་་་་་་་འོང་ངེས་སྙམ། ལྟ་བ་ངན་པ་དེ་ལས་རང་ལོག་བྱུང་། སྔོན་སློབ་482

དཔོན་ཤེས་རབ་འབྱུང་གནས་སྦས་པ་སྔར་ལྟ་བ་སེམས་ཙམ་་་་་་་འཛིན་པ་ལ། བསོད་ནམས་མང་པོ་བསགས་པས། སློབ་དཔོན་ཕྱོགས་ཀྱི་གླང་པོའི་ཚད་མ་ལ་བལྟས་པ་ཙམ་གྱིས་སེམས་ཙམ་ལྟ་བ་འགྱུར་ནས་དབུ་མའི་ལྟ་བ་རྟོགས་པ་བྱུང་། ཡང་ཕྱི་རོལ་པ་ཞིག་གིས་ཚོགས་བསགས་པའི་མཐུས་སློབ་དཔོན་ཀླུ་སྒྲུབ་ཀྱི་དབུ་མའི་བསྟན་བཅོས་བལྟས་པ་ཙམ་གྱིས་ཕྱི་རོལ་པའི་ལྟ་བ་ལས་་་་་་འགྱུར་ནས་དབུ་མའི་ལྟ་བ་རྟོགས་ནས་བསྟན་བཅོས་ཀྱང་མཛད་སྐད། སྔོན་ལེགས་འོང་སངས་རྒྱས་ཀྱིས་རབ་ཏུ་བྱུང་ཁོའི་སྒྲིབ་པ་སྦྱོང་ཕྱིར། དབྱར་ཟླ་གསུམ་དགེ་འདུན་ལ་མེ་ཏོག་འབུལ་དུ་བཅུག་པས། སྒྲིབ་པ་དག་ནས་ལན་ཞིག་དགེ་འདུན་གྱི་ཕྱག་ན་མེ་ཏོག་སྔོ་སང་ངེ་འདུག་པ་ལ་བསྟེན་ནས། སྔོན་ཟད་པར་སྔོན་པོའི་ཏིང་ངེ་འཛིན་བསྒོམས་པའི་བག་ཆགས་སད་ནས། ཟད་པར་གྱི་ཏིང་ངེ་འཛིན་སྐྱེས་ནས་དགྲ་བཅོམ་པར་གྱུར། ནུབ་ཕྱོགས་ཨོ་རྒྱན་གྱི་ཡུལ་ན་སྔོན་གསང་སྔགས་ལ་བསྟེན་ནས་དངོས་གྲུབ་་་་་་་ཐོབ་པ་མང་པོ་བྱུང་བ་ལ། ད་ལྟ་མཆོག་གི་དངོས་གྲུབ་ཕར་ཞོག་ཐུན་མོང་གི་དངོས་གྲུབ་ཐོབ་པ་ཡང་མེད་པ་དེ་ཚོགས་བསགས་པའི་ཞིང་དགེ་འདུན་བཞི་སྡེ་རེ་ཡང་མ་བཞུགས་པས་ལན་སྐད།སྔོན་སྤྱན་སྔ་བའི་དྲུང་དུ། དགེ་བཤེས་དོལ་པ་ཕྱིན་ནས་ཁོ་བོས་མཚམས་བཅད་སྙིང་པོ་བགྲངས་པར་ཞུ་ཞུས་པས། འོ་ན་ཡུལ་དུ་483

ལོག་ལ་དགེ་སློང་བཞི་སྡེ་ཞིག་ལ་བསྙེན་བཀུར་གྱིས་ལ། དེ་ནས་སྙིང་པོ་བགྲོངས་ཤིག་གསུངས། དེ་ཆོས་མགོ་མཐར་ཐོན་པ་ལ་གལ་ཆེ་བར་དགོངས་པ་ཡིན་གསུངས། ཕུ་ཆུང་བའི་ཞལ་ནས་ཁྱད་པར་སྦྱིན་པ་ལས་བྱུང་བའི་བསོད་ནམས་འདི་ལ་འབད་པ་དྲག་པོ་བྱ་དགོས་ཏེ། དགེ་བཤེས་སྟོན་པ་ལ་འཕྲལ་ལ་གསོལ་རྒྱུའི་ཐུད་ཚལ་རེ་བྱུང་ཡང་མ་སྦགས་པ་བྱས་དགེ་སློང་བཞི་སྡེ་རེ་ལ་་་་འདྲེན་པ་ཡིན་གསུངས། སྔོན་བདག་ཅག་གི་སྟོན་པ་འདི་ཀ་ཤི་གའི་རྒྱལ་པོར་གྱུར་དུས་ཕུག་རོན་གྱི་ཕྱིར་རང་གི་ཤ་ཁྲ་ལ་སྦྱིན་པ་བཏང་། རྒྱལ་པོ་ཟླ་འོད་ཀྱིས་དབུ་བཅད་ནས་སྦྱིན་པར་་བཏང་། རྒྱལ་པོ་བྱམས་པའི་སྟོབས་ཀྱིས་རང་གི་ཁྲག་སྦྱིན་པ་བཏང་། ཁྱེའུ་སེམས་དཔའ་ཆེན་པོས་སྟག་མོ་ལ་ལུས་སྦྱིན་པར་བཏང་། རྒྱལ་བུ་ཐམས་ཅད་སྒྲོལ་གྱེས་ཟས་ཟིང་ལ་སོགས་བདོག་པའི་དངོས་པོ་ཐམས་ཅད་སྦྱིན་པར་བཏང་། རྒྱལ་བུ་དྲི་མེད་ཀུན་ལྡན་གྱིས་ནོར་བུ་སྲས་སྲས་མོ་རང་གི་སྦྱན་ཡང་སྦྱིན་པར་བཏང་།རྒྱལ་པོ་ནོར་བཟང་གིས་ལོ་བཅུ་གཉིས་སུ་གཏན་པ་མེད་པའི་མཆོད་སྦྱིན་བྱས་པ་ལྟར། འོ་སྐོལ་རྣམས་ཀྱིས་ཀྱང་རང་གི་ནུས་ཚད་ཀྱིས་གཞན་ལ་ཕན་གང་ཐོགས་བྱེད་པ་ལ་འབད་དགོས།སྔོན་ཁྱིམ་བདག་སེར་སྣ་ཅན་ཞིག་གིས་ལག་པ་གཡས་གཡོན་་་་་་་སྤོས་ཀྱིན་གཅིག་ལ་གཅིག་སྟེར་བའི་ཚུལ་ཡང་ཡང་བྱས་པས་་་་་་་484

གོམས་ནས་གཞུག་ཏུ་སྦྱིན་པ་རྒྱ་ཆེན་པོ་གཏོང་ནུས་པ་ཞིག་བྱུང་སྐད། དེ་བཞིན་དུ་འོ་སྐོལ་རྣམས་ཀྱིས་ཀྱང་ཁབ་སྐུད་པ་ལ་སོགས་ཕྲ་མོ་ནས་སྟེར་བ་ལ་བསླབ་པས། གོམས་ན་གཞུག་ཏུ་དངོས་པོ་ཆེན་པོ་ལ་ཡང་མི་ཆགས་པར་གཏོང་ནུས་པ་འོང་། སྔོན་ཇོ་བོ་ལྷ་སར་བྱོན་དུས་ནས་ཀྱི་འབུལ་བ་མང་པོ་བྱུང་བས། ལྷ་ཁང་གི་རྒྱ་མཐོངས་ན་སྤུངས་ནས་ཡོད་པ་ལ། དགེ་བཤེས་སྟོན་པ་བློ་མ་བདེ་ནས་ནངས་པར་སྔ་བར་ཇོ་བོ་ལ་ནས་ཚོ་ཅི་མཛད་ཞུ་རུ་ཕྱིན་ཙ་ན། ནས་རྡོག་གཅིག་ཀྱང་མི་འདུག་པ་མཐོང་ནས། ནས་ཚོ་གར་བཏང་ལགས་བྱས་པས། ཇོ་བོའི་ཞལ་ནས། ཁོ་བོ་སྦྱིན་པ་གཏོང་བ་ལ་མཁས་པ་ལགས་གསུངས་གཞན་འདིར་བཏང་མ་གསུངས།དེ་བཞིན་དུ་འོ་སྐོལ་རྣམས་ཀྱིས་ཀྱང་ཚེ་འདིའི་སྙན་གྲགས་དང་ཁ་ལན་སོགས་ལ་རེ་བ་མེད་པར། བྱམས་སྙིང་རྗེ་བྱང་ཆུབ་སེམས་དང་། སྒྱུ་མ་རྨི་ལམ་ལྟར་འཁོར་གསུམ་མི་དམིགས་པའི་ལྟ་བས་རྩིས་ཟིན་པར་བྱས་ཏེ་ཕྱོགས་མེད་ཀྱི་སྦྱིན་པ་གཏོང་བ་ལ་བསླབ་པར་བྱའོ། །སྔོན་རྒྱ་གར་ན་དགེ་སློང་དགོན་པ་བ་ཞིག་བཞུགས་པའི་དྲུང་དུ། རྒྱལ་པོ་དང་ཡུལ་མི་ལ་སོགས་པ་བྱུང་བའི་དུས་ན།ཁོང་ལ་བཟའ་བཏུང་སྦྱིན་རྒྱུ་མེད་པས། བློ་ཚོད་དང་སྦྱར་བའི་ཆོས་རེ་འཆད་པ་ཡིན་སྐད། དེ་བཞིན་དུ་འོ་སྐོལ་ཆོས་པ་རྣམས་ཀྱིས་ཀྱང་གཞན་ཕན་བྱང་ཆུབ་ཀྱི་སེམས་ཀྱིས་ཀུན་ནས་བླངས་་་་485

ནས། དད་པ་ཅན་ལ་བློ་ཁ་དང་འཚམས་པའི་ཆོས་ཀྱི་སྦྱིན་པ་ཡང་གཏོང་བར་བྱ། སྔོན་གྱི་ཆོས་རྒྱལ་བྱང་ཆུབ་སེམས་དཔའ་རྣམས་ཀྱིས། དམན་པ་ཉམ་ཐག་པའི་མགོན་དང་སྐྱབས་བྱས་པས། དམན་པ་རྣམས་ཀྱི་ཞལ་མཐོང་བ་ཙམ་གྱིས་སེམས་ལ་དགའ་བ་བསྐྱེད་པ་ལྟར། འོ་སྐོལ་རྣམས་ཀྱིས་ཀྱང་རང་གི་ནུས་པ་དང་བསྟུན་ནས་རྒྱལ་པོ་ཡིན་ན་རི་རྒྱ་དང་ཀླུང་རྒྱ་བསྡམས་པ་་་་་དང་དུད་འགྲོ་སོགས་ཚེ་ཐར་སྲོག་བླུ་བྱེད་པ། འཇིགས་པས་ཉེན་པ་འཇིགས་ལས་སྒྲོལ་བ། ཁྲ་དང་སྤྱང་ཀི་སོགས་ཀྱིས་འཚེ་བར་བྱེད་པ་དེ་ལས་སྐྱོབ་པ་ནད་ཀྱིས་ཉེན་པ་ལ་ནད་གཡོག་སྨན་དང་བཀྲེས་སྐོམ་གྲང་བའི་མཆི་ལ་ཉེ་བ་ཟས་སྐོམ་གོས་སོགས་བྱེན་་་་་་ནས་སྲོག་སྐྱོབ་པ་ཐ་ན་སྲིན་འབུ་ཉི་མ་མེས་འཚིག་པ་བསིལ་སར་བཞག ཆུ་ནང་ལྷུང་བ་སྐམ་ལ་འདོན་པ་སོགས་མི་འཇིགས་པ་སྐྱབས་ཀྱི་སྦྱིན་པ་ལ་ཡང་བརྩོན་པར་བྱའོ། །སྔོན་རབ་འཇིགས་ཀྱིས་གསེར་བུམ་པ་གང་རྙེད་ནས་འདི་བླ་མ་དཀོན་མཆོག་གི་་་་་་ཐུགས་རྗེ་ཡིན་ལས་ཆེ་འདིའི་སྟེང་ནས་དཀོན་མཆོག་མཆོད་སྙམ་པ་ལན་ཅིག་སྐྱེས་པས། ཕྱིས་བསྐལ་པ་མང་པོ་ཞིག་གི་བར་དུ་གསེར་ལ་སོགས་པའི་ལོངས་སྤྱོད་ཟད་མི་ཤེས་པ་བྱུང་། སྔོན་དབུལ་པོ་ཞིག་གིས་གཞན་ཅི་ཡང་མ་རྙེད་པར་རྡེའུ་ཆུང་ངུ་སྤར་གང་རིན་པོ་ཆེ་སྣ་ཚོགས་པར་མོས་ནས་དགེ་འདུན་པའི་ཚོགས་486

གྲལ་དུ་གཏོར་བས། ཕྱིས་མིར་སྐྱེས་སྐྱེས་མ་ཐག་ཏུ་རིན་པོ་ཆེ་སྣ་བདུན་གྱི་ཆར་བབས་ནས་ཁྱིམ་གང་བ་བྱུང་། སྔོན་སྤྲང་པོ་ཞིག་གིས་ལམ་ན་དགེ་འདུན་པ་མང་པོ་འགྲོ་བ་མཐོང་ནས་རབ་ཏུ་་་་་དད་པའི་ཤུགས་ཀྱིས་འདི་རྣམས་ལ་ལྷའི་བདུད་རྩི་སོགས་ཀྱི་་་་་་་མཆོད་རྒྱུ་བྱུང་ན་ཅི་མ་རུང་སྙམ་པ་སྔ་དྲོ་སེམས་ལ་ཤར་བས། ཕྱི་དྲོ་བསོད་ནམས་སྐྱེས་ཏེ་ཚོང་དཔོན་ཞིག་གིས་ཚབ་བྱེད་རྒྱུ་བྱུང་ནས་སྔར་གྱི་རང་གིས་བསམ་པ་ལྟར་དགེ་འདུན་སྡེ་མཆོད་རྒྱུའི་སྐལ་པ་བྱུང་། དེས་ན་སྦྱིན་པ་གཏོང་རྒྱུ་མེད་རུང་གཏོང་སེམས་སྤེལ་བ་འདི་སྦྱིན་པའི་ཕར་ཕྱིན་རྫོགས་པའི་ཐབས་ཚེགས་ཆུང་ལ་དོན་ཆེ་བ་ཡིན་པས་རང་གི་ལུས་ལོངས་སྤྱོད་དུས་གསུམ་་་་་་་་་བསགས་པའི་དགེ་ཚོགས་རྣམས་དང་གཞན་ཡང་འདོད་དགུའི་ལོངས་སྤྱོད་ཀྱི་དངོས་པོ་དཔག་ཏུ་མེད་པ་སྤྲུལ་ནས། ཡར་བླ་མ་དཀོན་མཆོག་ལ་མཆོད་པ་རུ་ཕུལ། མར་འགྲོ་བ་རིགས་དྲུག་མ་གྱུར་སེམས་ཅན་ཐམས་ཅད་ལ་སྦྱིན་པ་རུ་བཏང་། དེ་དག་ལ་ཆོས་བསྟན་ནས་སེམས་ཅན་ཐམས་ཅད་ཟང་ཟིང་གི་སྦྱིན་པས་་་་རྒྱུད་ཚིམས། ཆོས་ཀྱི་སྦྱིན་པས་རྒྱུད་གྲོལ་སོང་སྙམ་པའི་འདུན་པ་དྲག་ཏུ་བྱ། གཞན་ཡང་དབེན་པ་གནས་ནས་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་སྒོ་ནས་གཏོར་མ་བརྒྱ་རྩ་གསུར་བསྔོས་གཅོད་དམིགས་སོགས་ཀྱང་འཕྲལ་དུ་ལག་ལེན་ལ་ཅི་ཐེབས་བྱ་ཞིང་། སྒོ་487

སྣ་ཚོགས་ནས་གཏོང་སེམས་ལ་གོམས་པར་བྱའོ། །དེ་ལྟར་བྱས་ན་ཚེགས་ཆུང་ངུའི་སྒོ་ནས་ཚོགས་གཉིས་བདེ་བླག་ཏུ་རྫོགས་ནས་་་རིང་པོར་མི་ཐོགས་པར་བླ་མེད་བྱང་ཆུབ་ཀྱི་གོ་འཕང་མཆོག་ལ་རེག་པས། བློ་གྲོས་ཅན་རྣམས་ཀྱིས་འདི་ལ་དུས་རྟག་ཏུ་ནན་ཏན་དུ་འབད་པར་གྱིས་ཤིག །ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ནི། སྔོན་བཅོམ་ལྡན་འདས་ཀྱི་དྲུང་དུ་ལྷའི་བུ་གཉིས་བྱུང་ནས་བསྙེན་གནས་ཀྱི་སྡོམ་པ་ནོད་དེ། ཆོས་ཚིག་བཞི་པ་རེ་ཐོས་པས། དེ་ཉིད་ནས་གྲོལ་བ་བྱུང་།དེས་ན་བསྙེན་གནས་ཉིན་རེ་ཙམ་བསྲུང་ན་ཕན་ཡོན་དེ་འདྲ་ན།དགེ་བསྙེན་ནས་དགེ་སློང་ཡན་གྱི་སྡོམ་པ་ཐོབ་ནས་མ་ཉམས་་་་་་པར་བསྲུང་ན་མྱུར་དུ་ཐར་པ་ཐོབ་པ་སྨོས་ཅི་དགོས། སྔོན་བྲམ་ཟེ་ཞིག་གིས་སངས་རྒྱས་ཀྱི་སྦྱན་སྔར་ཡན་ལག་བརྒྱད་པའི་གསོ་སྦྱོང་བླངས་ནས། ཕྱི་དྲོ་བྲམ་ཟེ་གཞན་གྱེས་ཁྱེམ་དུ་སོང་བས་ཟས་ཟོ་ཞིག་མི་ཟ་ན་ཁྱེམ་དུ་མ་འདུག་བྱས་པས་ཟས་ཟོས་པས་གསོ་་་་སྦྱོང་རལ། མ་རལ་ན་སུམ་ཅུ་རྩ་གསུམ་གྱི་ལྷ་གནས་སུ་སྒྱེས་རྒྱུ་ཡིན་པ་ལ། དུས་མིན་ཁ་ཟས་ཟོས་པས་རྒྱལ་ཆེན་རིགས་བཞིའི་ལྷ་གནས་སུ་སྐྱེས། དེས་ན་སྡོམ་པ་ཉམས་ན་ཡང་ཕན་ཡོན་དེ་འདྲ་ན། ལེགས་པར་བསྲུང་ན་ཕན་ཡོན་ཆེ་བ་སྨོས་ཅི་དགོས། སྔོན་སངས་རྒྱས་ཀྱི་འཁོར་རྣམས་ལ། བསྐལ་པ་བྱེ་བ་གངྒཱའི་བྱེ་མ་སྙེད་488

ཀྱི་གྲངས་ལས་འདས་པར་ཟས་སྐོམ་གདུགས་དང་མར་མེ་འཕྲེང་བས་སངས་རྒྱས་བྱེ་བ་ཁྲག་ཁྲིག་ལ་རིམ་འགྲོ་བྱས་པ་བས་བསྟན་པ་འཇིག་ལ་ཉེ་བའི་སྙིགས་དུས་འདིར་ཉིན་མཚན་གཅིག་ཙམ་ལ་སྡོམ་པ་སྣ་གཅིག་བསྲུང་བ་དེ་བསོད་ནམས་དེ་བས་ཁྱད་པར་དུ་འཕགས་གསུངས། དེས་ན་ཚུལ་ཁྲིམས་བསྲུང་བ་སྦྱིན་པ་ཕལ་གྱིས་དོ་ཟླ་མིན་བསོད་ནམས་དཔག་མེད་ཐོབ་པར་འགྱུར།གཞན་ཡང་ཚུལ་ཁྲིམས་ཅན་གྱི་དད་ཟས་གཤིན་ཟས་རི་ཙམ་་་་་་་ཟོས་ཀྱང་འཇུ་བ་དང་། སྨོན་ལམ་ཅི་བཏབ་འགྲུབ་ལྷ་མི་ཀུན་གྱིས་བཀུར། ཤི་ན་མཐོ་རིས་དང་ཐར་པའི་གོ་འཕང་ཐོབ་པ་སོགས་ཕན་ཡོན་མཐའ་ཡས། དེས་ན་སྔོན་སངས་རྒྱས་བཅོམ་ལྡན་འདས་ཀྱི་སློབ་མ་དགེ་སློང་མི་འཁྲུགས་པ་ཞེས་བྱ་བས་ཚུལ་ཁྲིམས་མིག་གི་འབྲས་བུ་བཞིན་དུ་བསྲུང་ནས་ཉེས་ལྟུང་ཕྲ་མོས་ཀྱང་མ་གོས་པ་ལྟར། འོ་སྐོལ་རྣམས་ཀྱིས་ཀྱང་རང་གིས་ཁས་བླངས་པའི་སྡོམ་པ་རྣམས་སྲོག་གི་ཕྱིར་ཡང་མི་གཏོང་བར་་་་་་་་་་བསྲུང་དགོས། སྔོན་གྱི་སྐྱེས་བུ་དམ་པ་རྣམས་ཀྱིས་ཚུལ་ཁྲིམས་བསྲུང་བཞིན་དུ་ཕར་ཕྱིན་དྲུག་སོགས་དགེ་བའི་ཆོས་རྣམས་རང་རྒྱུད་ལ་བསྡུད་ཅིང་། གཞན་གྱི་དོན་ཡང་སྐྱོ་ངལ་མེད་པར་རྒྱ་ཆེན་པོ་མཛད་པ་ལྟར་འོ་སྐོལ་རྣམས་ཀྱིས་ཀྱང་ཚུལ་ཁྲིམས་་་་་་་་་་བསྲུང་བཞིན་དགེ་ལ་གཞོལ་ཅི་ནུས་ཀྱིས་སེམས་ཅན་གཞན་གྱི་་་་489

དོན་ལ་འབད་དགོས། སྔོན་ཀེག་སྟོན་བྱ་བའི་དགེ་སློང་ཞིག་གིས་མཛེ་མོ་ཞིག་ཁུར་ནས་ཆུ་ལ་བསྒྲལ་ན་ས། རེག་པ་དེ་བཟོད་པར་གསོལ་ཟེར་སྐད། བྱང་ཆུབ་སེམས་དཔའ་བྱ་བ་དེ་ལྟ་བུ་ཞིག་དགོས་པ་ཡིན། དེ་བཞིན་དུ་འོ་སྐོལ་རྣམས་ཀྱིས་ཀྱང་སེམས་ཅན་གྱི་དོན་ཆེན་པོ་འགྲུབ་པར་འདུག་ན་རང་གི་བཅས་པ་ཕྲ་མོ་རེ་ལ་གནོད་པར་འདུག་ཀྱང་བྱམས་སྙིང་རྗེ་གཞན་ཕན་གྱི་བསམ་་་་པས་སེམས་ཅན་གྱི་དོན་གཙོ་བོར་བྱེད་དགོས། སྔོན་མི་འགའ་ཞིག་མེས་ཚིག་སྟེ་སོ་གཙིགས་ནས་ནང་དུ་འོང་བ་བྱིས་པས་་་་་་་་་མཐོང་ནས་ཨ་ཕ་རྒོད་ཀྱིན་འོང་བྱས་པས། ཕ་ན་རེ། ང་རྒོད་པ་མིན་མེས་ཚིག་པ་ཡིན་ཟེར་སྐད། དེ་བཞིན་དུ་ཁ་ཅིག་གིས་ཆོས་བཤད་སོགས་བྱེད་པ་གཞན་དོན་ལྟར་སྣང་ཡིན་དེ་ལ་བསྟེན་་་་་་་ནས་རང་དོན་རྙེད་པ་སྒྲུབ་པ་ཡང་མང་། དེས་ན་བྱང་ཆུབ་སེམས་དཔའ་གཞན་དོན་བྱེད་པ་དང་། ཁྲམ་པ་ཆོས་ལྟར་བཅོས་ནས་རང་དོན་སྒྲུབ་པ་གཉིས་འདྲ་མིན་ནོར་ས་ཡོད་པས་གཞན་དོན་བྱེད་པ་ལ་རང་འདོད་ཀྱི་བསམ་པ་མེད་པ་ཞིག་དགོས། སྔོན་མི་ཞིག་ལ་བ་རོག་མོ་ཞིག་ཡོད་པ་ལ་བལྟས་ནས་བ་རོག་མོ་་་་་་་་་་འདིའི་ངོ་འཛུམ་ལ། བེའུ་ཤི་རོ་ཞིག་ལས་འོས་མེད་ཟེར། དེ་བཞིན་དུ་འོ་ཅག་ཆོས་པ་ཕལ་ཆེར་གྱི་བྱ་སྤྱོད་ལ་བལྟས་ན་འབྲས་བུ་ངན་སོང་གསུམ་ལས་འོས་མེད། སྔོན་ཇོ་བོ་གཅིག་གིས་ལམ་490

ཁར་ཕྱིང་ཞྭ་གཅིག་གི་ནང་དུ་ཉེའུ་བཏོན་པས། དེར་ཞྭ་ཞིག་པས་ཞྭ་ལག་ཏུ་ཐོགས་ནས། ལྷམ་བོལ་ནང་དུ་གཤེགས་སུ་གསོལ་ཟེར་སྐད། དེ་བཞིན་དུ་འོ་ཅག་བན་བཙུན་འགའ་རེའི་བྱ་སྤྱོད་ངན་པ་འདིས་སྡོམ་པ་རྩ་བ་ནས་ཞིག་སྟེ་གཞུག་གྲྭ་ས་དོར་ཏེ་མར་གྲོང་་་་ཁྱེམ་དུ་གཤེགས་དགོས་འབྱུང་ཉེན་ཡོད། སྔོན་མི་ཞིག་གིས་མི་གཉིས་ལ་ཤ་ལྷུ་གཅིག་དྲངས་གཅིག་གིས་ཁམ་རེ་བཅད་ཀྱིན་་་་་་་ཟོས་ནས་གཏུབ་བམ་བགོ་བྱ་བ་ལན་འགའ་བྱས་པས། གཅིག་ན་རེ་གཏུབ་རུང་བགོས་རུང་བརླག་ཟིན་ཚར་ཟེར། དེ་བཞིན་དུ་ཁ་ཅིག་གིས་སྡོམ་པ་བཟང་པོ་གཅིག་ཤོར་གཉིས་ཤོར་ནས། གཞུག་བརླག་འགྲོ་བ་ཡང་མང་དེ་ལྟར་བྱས་ན་མི་ཡོང་། སྔོན་བཙུན་པ་གཅིག་སྤུན་ཟླའི་ཁྱིམ་དུ་ཡང་ཡང་ཕྱིན་པས། མི་ཆེ་བ་ཀུན་གྱིས་སྐོག་ཏུ་ཉི་མ་ཅག་ལ་ཅི་བྱེད་ན་བྱས་ཤུབ་པ་བྱས་པ་བྱེས་པས་གོ་ནས། ཉིན་གཅིག་འོང་ཚེ། བྱིས་པ་ན་རེ་ཨ་ཁུ་ངེད་ཁྱིམ་དུ་ཉི་མ་ཅག་ལ་འོང་ནས་ཅི་བྱེད་ཟེར་སྐད། དེས་ན་ཆེ་ངག་ཆུང་བྱ་བ་ཡིན་པས། རང་རེ་ཡང་སྟེར་གི་སྙམ་ནས་སྦྱིན་བདག་མི་ཚང་རེ་རེ་ལ་ཡང་ཡང་བླངས་ནས་སུན་དུ་བཅུག་ན་མི་ཡོང་། སྤྲེའུས་བྱ་གླག་ནམ་མཁའ་ནས་འོངས་ཙ་ན། དབྱུག་པ་ཐོགས་ནས་ཨག་ཨག་ཟེར་ཞིང་ཁ་སྟག་བཟློ་ལ། དེར་བྱ་གླག་ཡས་མར་ཞུང་གིས་བྱུང་ཙ་ན། དབྱུག་པ་སྐྱུར་ནས་ཤིང་ཕུང་གི་གསེབ་ཏུ་མགོ་491

བཙུགས་ནས་བསྡད་དེ། དེར་ཁོ་གང་འདོད་ཁྱེར། དེ་བཞིན་དུ་ཁ་ཅིག་གིས་རྐྱེན་ངན་མ་བྱུང་གོང་དུ་ཁ་བོ་ཆེ། རྐྱེན་ངན་བས།་ཙམ་རེ་བྱུང་ཡང་མི་ཐུབ་པར་ཁོའི་དབང་དུ་སོང་ནས་རང་གིས་སྡོམ་པ་གཏོང་བ་དེ་འདྲས་མི་ཡོང་། སྔོན་རྒན་མོ་ཅིག་གི་ཞིང་བཟང་པོ་ཞིག་གནས་བརྟན་ཞིག་གིས་འཕྲོགས་སོ། །ཉིན་གཅིག་གནས་བརྟན་དེ་ལ་ལག་བདེ་བས་ཚབ་འདྲེན་པའི་བར་ན་ཡོག་པ་གཅིག་ཡོད་པ་མ་བསལ་བར་དུ་གནས་བརྟན་གྱིས་ཚབ་མི་་་་་་ལེན་པར་མཐོང་ནས། རྒན་མོ་ན་རེ་ངའི་ཞིང་ཐོག་དེར་ཡོག་པ་ཅིག་སྐྱུར་མ་ཤེས་པ་ཟེར་སྐད། དེ་བཞིན་དུ་ད་ལྟ་དགེ་སློང་ཁ་ཅིག་གིས་རྩ་བའི་སྡོམ་པ་སོགས་འཆོར་བར་མི་འཛེམ བཅས་པ་ཕྲ་མོ་རེ་ལ་ཀུ་ཅོ་དིང་དིང་བྱེད་པ་ལ་ཚུལ་ཁྲིམས་ཅན་མི་ཟེར། གོ་ལོག་དེ་འདྲས་མི་ཡོང་། སྔོན་པོ་ཏོ་བའི་སློབ་མ་ཀོང་པོ་འདུལ་བ་འཛིན་པ་བྱ་བ་བཟང་པོ་ཞིག་ཡོད་པས། ཁོས་རང་གི་ཡུལ་དུ་མཁར་ལན་རྒྱ་ཆེན་པོ་བྱས་ཏེ། འདུལ་བའི་ལུང་ནས་བཤད་པའི་ཁང་པ་མིག་བརྒྱ་པ་བྱས་པས། དེ་དགེ་བཤེས་ཀྱི་གསན་པས་ཐུགས་མ་མཉེས་ཏེ། །གོང་འདུལ་གྱིས་ཀྱང་ཆུང་མ་བླངས་པར་འདུག་གསུངས་པ་ཐོས་ཏེ་དྲུང་དུ་འོང་བ། པོ་ཏོ་བའི་ཞལ་ནས།ཁྱོད་ཀྱི་མཁར་ལན་རྒྱ་ཆེན་པོ་བྱས་པ་དེ་མ་ལེགས། དེ་ལ་བསྟེན་ཏེ་སྡེ་འཁྲུགས་དང་རྩོད་པ་སོགས་འབྱུང་ཉེན་ཡོད་དེ་བྱུང་ན་་་་་་492

ཆུང་མ་བླངས་པ་ལས་ཀྱང་ཐུ་བ་ཡིན་གསུངས་སྐད། དེས་ན་འོ་སྐོལ་ཆོས་པ་རྣམས་ཀྱིས་རང་ཡུལ་མི་ཡུལ་གང་དུ་སྡོད་རྩིས་ཀྱིས་མཁར་ལན་རྒྱ་བོ་ཆེ་དང་སོག་རུམ་བྱས་ནས་སྡིག་རྐྱེན་དུ་འགྱུར་པས། སྙིང་ཐག་པ་ནས་རང་གཞན་གྱི་དོན་བྱེད་ན་གཞི་མེད་གནས་མེད་ཕྱོགས་མེད་བྱས་བདག་ཏུ་འཛིན་པ་གཅིག་ཀྱང་མེད་པ་ཞིག་བྱ་དགོས། སྔོན་བུད་མེད་ཅིག་གི་ཁྱོ་ག་མི་ཞིག་གིས་བསད་པས་སྟོང་བསྙེག་ཏུ་གཞན་འགྲོ་བ་ལ། མོ་ན་རེ། རྟ་གཡག་བྱུང་ཡང་ཁྱེར་མ་འོང་། ངའི་སྒོ་ལ་མི་ཤོང་གི ར་ལུག་བྱ་མོ་འདྲ་བ་བྱུང་ན་ཁྱེར་ཤོག་དང་དགའ་ཟེར་སྐད། དེ་བཞིན་དུ་རང་རེ་ཆོས་པ་ཁ་ཅིག་གིས་བློ་ལ་ཟབ་པ་དང་རྒྱ་ཆེ་བའི་ཆོས་མི་ཤོང་།ཚེ་འདིའི་འཇིག་རྟེན་ཆོས་བརྒྱད་བྱུང་ན་དགའ་སྟེ། དེ་འདྲའི་ཆོས་པ་ཚུལ་ཁྲིམས་རྣམ་དག་འོང་མི་སྲིད། དེས་ན་འོ་སྐོལ་རྣམས་ཀྱིས་ཚེ་འདིའི་འཇིག་རྟེན་ཆོས་བརྒྱད་ཀྱི་སྣང་ཤས་ཀུན་དོར་ཏེ།སྟོན་པ་ཐུགས་རྗེ་ཅན་གྱིས་བཅས་པའི་མཚམས་ལས་མི་འདའ་ཞིང་གལ་ཏེ་ཉེས་ལྟུང་ཕྲ་མོས་གོས་སྲིད་ན་ཡང་དེ་མ་ཐག་་་་་་་་་་་བཤགས་སྡོམ་དང་ཕྱིར་བཅོས་བྱའོ། །སྔོན་མི་གཅིག་གིས་ཀླུ་མང་པོ་མཚོ་ཁར་སྦྲུལ་དུ་རྫུས་ནས་འོང་ཡོད་པ་ཀླུ་བདུད་ཅིག་གི་་་་་་་་གསོད་པ་ལས་ཐར་བར་བྱས་པས། སྦྲུལ་ཞིག་གིས་དངོས་གྲུབ་སྟེར་བའི་བརྡའ་བྱས་ནས་སོང་བས་ཁོ་ནང་དུ་ལོག་ནས་ད་ང་ལ་493

དངོས་གྲུབ་ཅི་འདྲ་ཞིག་སྟེར་རམ་སྙམ་ཧམ་པ་ཚ་པོ་བྱས། ཕྱི་ཉིན་མཚོ་ཁར་སོང་བས་ཁོ་འདོད་པས་བསྒྲིབས་ནས་ཀླུས་དངོས་གྲུབ་ཁྱེར་འོངས་ཀྱང་མ་མཐོང་། དེ་ནས་ཡུན་རིང་སོང་ནས་ད་དངོས་གྲུབ་མི་སྟེར་རྒྱུ་རེད་སྙམ་ཕྱིར་ལོག་ནས་ལམ་ཞིག་ནས་་་་་་ངལ་གསོས་པས་གཉིད་དུ་སོང་། སད་ཚེ་ཀླུས་མདུན་ན་དངོས་གྲུབ་ཁྱེར་བ་མཐོང་ནས་ད་བར་མི་སྟེར་བ་ཅི་ཡིན་བྱས་པས་ཁྱོད་འདོད་པས་བསྒྲིབས་ནས་རེ་ཞིག་ངས་ཀྱང་མ་མཐོང་སྐབས་ཅིག་མཐོང་ཡང་ཁྱོད་ཀྱིས་མི་མཐོང་བར་གདའ། ད་ཁྱོད་ཀྱི་འདོད་པ་ཟད་པས་མཐོང་ཟེར་སྐད། དེས་ན་དགེ་སློང་ཧམ་པ་ཚ་བ་རྣམས་ལ་བསྙེན་བཀུར་མི་འབྱུང་བས། འདོད་ཆུང་ཆོག་ཤེས་འདི་གལ་ཆེ། རྗེ་བཙུན་ཆེན་པོ་སྐལ་ལྡན་རྒྱ་མཚོས་སློབ་མ་རྣམས་ལ་གོ་བ་སྐྱེ་ཕྱིར། སེམས་འདོད་ཆུང་ཆོག་ཤེས་མཛོད་ཁང་སྒོར། །ཁོང་བྱ་བཏང་ཕྱུག་པོ་ཐམས་ཅད་གནས། །གསུངས། འདོད་པ་ཐམས་ཅད་སྤངས་ནས་སྙིང་ནས་ཆོས་བཞིན་བྱས་ན། འདོད་པ་ཆུང་བའི་ཆོས་པ་དེ་ལ་འདོད་པ་ཆུང་བས་མིས་མཆོད་པ་སྨོས་ཅི་་་་་་་་དགོས་ལྷས་ཀྱང་མཆོད་པ་ཡིན་ཏེ། ལྷ་རྗེ་བསམ་གཏན་བྱ་བ་ལ།ཐང་ལྷས་ཟླ་བ་གཅིག་གི་བཤོས་དྲངས། ཡང་འཕགས་པ་བྱང་ཆུབ་དཔོན་གཡོག་ཐང་ལྷས་སྤྱན་དྲངས་ཟླ་བ་གཅིག་གི་བར་དུ་གཡག་རྒོད་ཀྱི་ཞོ་དར་མང་པོའི་བསྙེན་བཀུར་མཛད། ཕེབས་494

ཁར་དངུལ་སྒ་གཅིག་ཕུལ་བ་ད་དུང་དགེ་འདུན་རྒྱལ་པོའི་་་་་་་་་་དཀོར་མཛོད་ན་ཡོད་སྐད། རྗེ་བཙུན་མི་ལ་རས་པ་ལ། ལྷའི་བུ་མོ་བདུན་གྱིས་འབྲས་དཀར་མོའི་འཚོ་བ་དྲངས། ཚེ་རིང་མཆེད་ལྔས་འདོད་ཡོན་གྱི་བྱེ་བྲག་བསམ་གྱིས་མི་ཁྱབ་པ་དྲངས། སྐུ་ལ་དགའ་བཞིའི་བདེ་ཆེན་སྦར་བའི་གྲོགས་ཀྱང་མཛད། དེ་དག་རྣམས་ལ་དགོངས་ནས་ཇོ་བོ་རྗེས་ལྷ་བཙུན་བྱང་ཆུབ་འོད་ལ་་་་་་གདམས་པ། སྙིང་ནས་ཆོས་བཞིན་བྱས་ན་ལྟོ་རྒྱབ་གཉིས་ཀ་ཞོར་ལ་འབྱུང་ཚུལ་འདུག གྲོགས་དག་འདོད་པ་རྣམས་ལ་ཚྭ་ཆུ་འཐུང་བཞིན་ངོམས་པ་མེད་པས་ཆོག་ཤེས་མཛོད་གསུངས།དེས་ན་འདོད་ཆུང་ཆོག་ཤེས་བྱེད་པ་གལ་ཆེ། སྔོན་ཕ་རྒད་པོ་གཅིག་ལ་བུ་གཉིས་ཡོད་པ་ནོར་དང་གདམས་ངག་སྟེར་བས་་་་་་་ཁྱེད་གཉིས་གང་འདོད་དྲིས་པས། ཆུང་ཤོས་ཀྱིས་གདམས་ངག་འདོད་ཟེར་བས། ཆེ་བ་ན་རེ་གདམས་ངག་ཁྱོད་འཁྱེར་ན། ང་ནོར་ཚགས་བྱེད་པ་ལས་འོས་མེད་ཟེར་ནོར་རྣམས་ཚགས་བྱས།དེ་ནས་ཕ་འཆི་ཁར། བུ་ཆུང་བས་གདམས་ངག་ག་རེ་བྱས་པས།སྡུག་གིས་ཐུག་ན་རྒན་པ་ལ་གྲོས་དྲིས་བྱ་བ་ལས་གཞན་མ་བྱུང་ནས། དེར་ནོར་མེད་ནས་ཡུལ་གཞན་དུ་ཕྱིན་ཙ་ན་རྒྱལ་པོ་ཤི་བའི་བཙུན་མོས་རྒྱལ་སྲིད་བཟུང་ནས་འདུག་པ། རྒད་པོ་ཞིག་ལ་འདི་ཅི་འདྲ་ཡིན་དྲིས་པས། དེས་ཐམས་ཅད་བསླུ་བ་ཡིན་པས་495

གན་དུ་འགྲོ་ན་འདི་ལྟར་གྱིས་བྱས་བསླབ་བྱ་བསླབས་པ་ལྟར་་་་་་བྱས་པས། བུད་མེད་དེས་འདི་བློ་དང་ལྡན་པ་ཞིག་འདུག་སྙམ་མགུ་ནས་ཁྱིམ་ཐབས་བྱས་ཏེ་ཕའི་ཡོ་བྱད་པས་རྒྱལ་པོའི་རྒྱལ་་་་་་སྲིད་ཐོབ་པ་བྱུང་། ཡང་སྔོན་རྒྱལ་པོ་གཅིག་གི་མིག་ན་ནས་སྨན་པས་བུད་མེད་རང་གི་ཁྱེམ་ཐབས་མ་ཡིན་པ་སྐྱེས་པ་གཞན་གྱེས་མ་སྤྱད་པའི་ནུ་ཞོ་དགོས་ཟེར་བས། རྒྱལ་པོས་དེ་ལྟ་བུ་ཡོད་པ་ལ་བྱ་དགའ་སྟེར་བྱས་པས་བུད་མེད་གཅིག་ན་རེ། ཁྱོ་ག་ལ་དེ་ལྟ་བུ་ང་ཡིན་གྱིས་ལ་བྱ་དགའ་ལོང་ཟེར་བས་ཁོས་གྲོགས་པོ་གཅིག་ལ་དྲིས་པས། གྲོགས་པོ་ན་རེ་དེ་མི་བདེན་མ་བདེན་ན་རྒྱལ་པོའི་ཆད་པ་ཡོང་བས། དེ་ལས་བཟློག་ལ་དྲིས་ལ་ཅི་ཟེར་ལྟོས་བྱས་པས། ཁྱོ་གས་ཁྱོད་ཀྱི་དེས་མི་འོང་བར་འདུག་སྐྱེས་པ་བརྒྱས་སྦྱད་པ་ཞིག་དགོས་ཟེར་བྱས་པས། མོ་ན་རེ། དེ་ང་ལ་ཡོད་ཟེར་ནས་བགྲངས་པས། དགུ་བཅུ་གོ་དགུ་བྱུང་སྐད། དེ་ཡང་གྲོགས་བོ་བློ་ལྡན་དེ་ལ་དྲིས་པས་རྒྱལ་པོའི་ཆད་པ་མ་བྱུང་བ་ཡིན། བུད་མེད་ཀྱི་ཁ་ལ་ཉན་ན་གཉིས་ཀ་ཕུང་བར་འགྱུར། དེས་ན་གྲོགས་ཚངས་པར་མཚུངས་པར་སྤྱོད་པ་བཟང་པོ་བསྟེན་ན་ཚུལ་ཁྲེམས་སོགས་ཆོས་མགོ་མཐར་ཐོན་པས་གྲོགས་བཟང་པོ་བསྟེན་ནས་ཆོས་ལྡན་གྱི་བྱ་བ་གང་བྱེད་ཀྱང་བློ་དྲིས་ནས་བྱས་ན་བབ་མི་བརྡལ་བ་་་་་་་འོང་། སྔོན་་ཞང་ཞུང་གི་བཙུན་རྒན་ཞིག་རྭ་སྒྲེང་དུ་འོང་ན་ཅ།་།496

འདི་ན་ཕྱག་བྱ་དགོས་པ་སུ་ཡོད་ཟེར་བ། འདི་དང་འདི་ཡོད་བྱས་དེ་རྣམས་ལ་ཕྱག་བྱས་ཚར་ནས་ད་སུ་ཡོད་དམ་བྱས་གཅིག་གིས་ད་དུང་སྔགས་པ་དགེ་བསྙེན་ཞིག་དང་ཁྱི་རྒན་འགེངས་་་་་་་ཅན་ཞིག་ཡོད་བྱས་ཁྱི་ལ་ཡང་ཕྱག་བྱེད་དུ་བཅུག་སྐད། ཡང་སྔོན་རྒྱལ་པོ་གཙུག་ཕུད་ཅན་གྱིས་བློན་པོ་སྡིག་ཅན་གྱི་ངག་ལ་ཉན་་་་་ནས་སྡིག་པ་ཚན་པོ་ཆེ་མང་པོ་བསགས་པའི་ཚེ་དེའི་སྟེང་དུ་སའི་ཆར་བབས་ནས་བ སྔོན་རྒྱལ་པོ་མ་སྐྱེས་དགྲས་ལྷས་སྦྱིན་གྱི་ངག་ལ་ཉན་ནས་རང་གི་ཡབ་རྒྱལ་པོ་བཀྲོངས། སོར་མོའི་འཕྲེང་བ་ཅན་གྱིས་སློབ་དཔོན་ངན་པའི་ངག་ལ་ཉན་ནས་མི་དགུ་བརྒྱ་་་་་་དང་དགུ་བཅུ་གོ་དགུ་བསད་པ་སོགས་གྲོགས་ངན་ལ་བསྟེན་་་་་་་ནས་རང་གཞན་གཉིས་ཕུང་བྱས་པའི་གཏམ་རྒྱུད་དེ་འདྲ་བ་་་་་་་མཐའ་ཡས། ཁྱད་པར་བུད་མེད་དང་ཉེ་ན་ཚུལ་ཁྲིམས་ཀྱི་མགོ་ཐོན་པ་ཤིན་ཏུ་དཀའ་ཞིང་གལ་ཏེ་ཐོན་ན་ཡང་། དེ་དང་ཉེ་ན་གྲགས་པ་ངན་པ་བྱུང་བསྟན་པའི་ཞབས་འདྲེན་ཡོང་། བོ་ཏོ་བའི་གསུང་སྒྲོས་ལས། བུད་མེད་ཀྱི་འཁོར་དང་ལྷ་ཁང་གི་ཕུག་རོན་འདྲ་སྟེ་ཆོས་འཁོར་བཤིག་པ་ཡིན་བུད་མེད་ཀྱི་བསྙེན་བཀུར་་་་་་་དང་། གལ་སྙིའི་ཐོ་ཕྱིའི་ཤ་རིད་འདྲ་སྟེ། སྡིག་སྡུག་གཏམ་ངན་གསུམ་འབྱུང་བ་ཡིན་གསུངས། ད་ལྟ་རྣལ་འབྱོར་པ་ཀུན་གྱིས་དང་པོ་དགའ་ཡེ་རེ་ཚོད་ལྟ་ཙམ་ལ་བུད་མེད་རེ་བླངས་ཕན་ཚུན་497

གཅིག་གིས་གཅིག་དགེ་སྦྱོར་གྱི་གྲོགས་སུ་འགྲོ་རུ་རེ་ཙ་ན་གཞུག་གཅིག་གི་བྱུར་གཅིག་ལ་བཀལ་ནས། བུ་ཉོག་གི་གལ་དུ་འཛིན་ཏེ་དེར་ཐ་མ་གོས་བུམ་པ་ཚུན་ཆད་བཙོངས་ནས་ཟ་དགོས་་་་་་་་་་་་་གསུངས། དེས་ན་གྲོགས་ངན་དང་བུད་མེད་ལ་སོགས་པ་བློས་ཡལ་བར་འདོར་བ་མ་ཡིན་ཀྱང་དངོས་སུ་དེ་དག་དང་ལུས་ངག་གི་འབྲེལ་ཐག་གཅོད་དགོས། དེ་ལྟར་མ་བྱས་ན་ཆོས་རྣམ་དག་མི་འོང་བ་ཙམ་དུ་མ་ཟད་ཉེས་སྐྱོན་མང་པོ་འཕེལ་ཡོང་བས་བློ་གྲོས་ཅན་རྣམས་ཀྱིས་གཟབ་འཚལ། །བཟོད་པའི་ཕ་རོལ་ཏུ་ཕྱིན་པ་ནི། སྔོན་ཝ་ར་ཎ་སིའི་རྒྱལ་པོ་ཚངས་བྱེན་གྱི་བུ་ཀ་ཤི་མཛེས་དགས་རྒྱལ་སྲིད་ཀྱི་ཉེས་དམིགས་མཐོང་ནས། རབ་ཏུ་བྱུང་བས་མཚན་དྲང་སྲོང་བཟོད་པར་བཏགས། ཁོང་སྐྱེད་མོས་ཚལ་གྱི་ཞི་བའི་ཕྱོགས་ཤིག་ན་བཞུགས་དུས། རྒྱལ་པོ་འཐབ་མོ་སྐྱེས་སོས་གའི་ཚེ་སྐྱེད་ཚལ་དུ་བཙུན་མོ་དང་ལྷན་དུ་འོང་། སྐྱེད་ཚལ་གྱི་བདེ་བ་མྱང་བས་གཏུབས་ནས་གཉིད་དུ་ལོག བཙུན་མོ་རྣམས་ཤིང་འབྲས་ཚོལ་དུ་ཕྱིན་པས།དྲང་སྲོང་དང་མཇལ་བས་དྲང་སྲོང་གིས་ཆོས་བཤད་དོ། །རྒྱལ་པོ་ལངས་ནས་བལྟས་པས་བཙུན་མོ་རྣམས་མ་མཐོང་བས རལ་གྲི་ལངས་ནས་བཙལ་བས་དྲང་སྲོང་གི་དྲུང་དུ་འཁོད་པ་མཐོང་་་་་་་ནས། ཞེ་སྡང་སྐྱེས་ཏེ་ཁྱོད་སུ་ཡིན་དྲིས་པས། ང་དྲང་སྲོང་བཟོད་498

པ་སྨྲ་བ་བྱ་བ་ཡིག་ སྨྲས་པའི་ཚེ། རྒྱལ་པོས་བཟོད་མི་བཟོད་ཚད་བལྟ་ཟེར། རལ་གྲིས་དྲང་སྲོང་གི་ལག་པ་གཉིས་བཅད་ནས། ད་སུ་ཡིན་དྲིས་པས། ང་བཟོད་པ་སྨྲ་བའོ་གསུངས། དེ་ནས་རྐང་པ་བཅད་ཅིང་། ཡན་ལག་ཉིང་ལག་རྣམས་བཅད་ནས། ད་སུ་ཡིན་དྲིས་པས། སྨྲས་པ། གལ་ཏེ་བདག་གི་ལུས་ལ་ནི། །ཏིལ་འབྲུ་ཙམ་དུ་གཏུབས་པ་ཡིས། །ལུས་ནི་ཕྱེ་མ་བརྒྱར་གཏུབས་ནས། །ས་ལ་གཏོར་ཡང་བཟོད་མི་སྤོང་། །ཞེས་སོགས་སྨྲས་ནས་སྨོན་ལམ་བཏབ་པ། རྒྱལ་པོ་འདིས་བདག་ལ་ཡང་ནས་ཡང་དུ་དྲིས་ནས།ཡན་ལག་དང་ཉིང་ལག་བཅད་པ་བཞིན་དུ། བདག་གིས་བཟོད་པ་བསྒོམ་པའི་དགེ་བའི་རྩ་བས། བདག་སངས་རྒྱས་པ་ན། དེ་ལ་ཡང་ཡང་དྲིས་ནས་ཤེས་རབ་ཀྱི་རལ་གྲིས་ཐོག་མར་དེའི་ཉོན་་་་་་མོངས་གཅོད་པར་གྱུར་ཅིག་གསུངས། སླར་ཡང་རྒྱལ་པོས་བཟོད་དམ་གསོལ་བས་སྨྲས་པ། ལུས་ལ་མཚོན་གྱིས་འདེབས་ནའང་། །བདག་ནི་སེམས་ཅན་ཀུན་ལ་བྱམས། །གལ་ཏེ་ཁྱོད་ཡིད་མི་ཆེས་ན། །བདག་གི་ཁྲག་འཛག་པ་ལ་ལྟོས། །ཞེས་ཁྲག་འོ་མའི་ཐིགས་པར་འཛག་པའི་ཆོ་འཕྲུལ་བསྟན་ཡང་ད་དུང་ཡིད་མ་་་་་་་ཆེས་པར། བཟོད་དམ་སྨྲས་པས། དེ་ནས་དྲང་སྲོང་གིས་ཡན་ལག་དང་ཉིང་ལག་བཅད་པ་རྣམས་གནས་ཇི་ལྟ་བ་བཞིན་་་་་་་་་་བཞག་ནས། རྒྱལ་པོ་ཁྱེད་ཀྱིས་བདག་གི་ལུས། །གཏུབས་ཀྱང་499

ཤེན་ཏུ་ཕྲ་བ་ཡི། །ཞེ་སྡང་འདི་ལྟར་ཡོད་མིན་ན། །བདག་ལུས་ཇི་ལྟར་སྔོན་བཞིན་ཤོག །ཅེས་སྨྲས་པས་ལུས་སྔར་ལྟར་གྱུར་ཏོ། །དེའི་ཚེ་རྒྱལ་པོ་ཡ་མཚན་སྐྱེས་ནས་སྨྲས་པ། ཨེ་མའོ་ཆོས་ལ་ལེགས་གནས་པས། །ཨེ་མ་བརྟུལ་ཞུགས་འདི་འགྲུབ་སྟེ། །ལུས་ལ་གཏུབ་པར་བྱེད་ན་འང་། །ཁྱོད་ལ་མི་དགའ་ཅི་ཡང་མེད། །ཅེས་རྒྱལ་པོ་འཁོར་བཅས་ཀྱིས་དྲང་སྲོང་གི་རྐང་པ་ལ་ཕྱག་འཚལ་་་་་་ནས་སོང་ངོ་། །དེའི་དུས་ཀྱི་དྲང་སྲོང་བཟོད་པ་སྨྲ་བ་དེ་ཕྱིས་སྟོན་པ་སངས་རྒྱས་སུ་གྱུར། རྒྱལ་པོ་འཐབ་མོ་སྐྱེས་སངས་རྒྱས་ཀྱི་དུས་འཁོར་ལྔ་སྡེའི་ནང་གི་ཀོའུ་དི་ནྱ་ཞེས་བྱ་བར་གྱུར་ཏེ། སངས་རྒྱས་ཀྱིས་བདེན་བཞིའི་ཆོས་གསུངས་པའི་ཚེ མཚམས་མཚམས་སུ་ཁྱོད་ཀྱིས་ཤེས་སམ་ཞེས་ཡང་ཡང་དྲིས་པས། ཀོའུ་དི་རྒྱས་ཀྱང་ཀུན་འཚལ་ཞེས་གསོལ་བས། དགྲ་བཅོམ་པའི་གོ་འཕང་ཐོབ་པར་གསུངས། དེས་ན་བཟོད་པ་བསྒོམ་ན་གནས་སྐབས་སུ་དགེ་སློང་བཟོད་པ་སྨྲ་བ་ལྟ་བུའི་མཐོན་པོ་གཟུགས་མཛེས་པའི་ལུས་ལེན་ཞིང་། མཐར་ཐུགས་སངས་རྒྱས་བྱང་ཆུབ་སེམས་དཔའ་དེ་འདྲ་ལ་ངན་འབྲེལ་བཞག་ཀྱང་ཕན་ཡོན་དེ་འདྲ་བྱུང་ན་བཟང་འབྲེལ་བཞག་ན་སྨོས་ཅི་དགོས། བཟོད་པ་བསྒོམས་ན་སྨོན་ལམ་ཡང་ཅི་བཏབ་འགྲུབ་པས། འོ་སྐོལ་རྣམས་ཀྱིས་ཀྱང་བཟོད་པ་བསྒོམས་ཤིང་གཞན་བཟོད་པ་ཅན་ལ་འབྲེལ་བ་བཞག །སྨོན་500

ལམ་བཏབ་ན་ཕན་ཡོན་དེ་འདྲ་འབྱུང་། སྔོན་བྱུང་ཆུབ་སེམས་དཔའ་རྟག་ཏུ་ངུས། ཤེས་རབ་ཀྱི་ཕ་རོལ་ཏུ་ཕྱིན་པ་འཚོལ་བའི་ཚེ། བཀྲེས་སྐོམ་ཚ་གྲང་ཡིད་ལ་མ་བྱས། ཉིན་མཚན་མེད་པར་ལུས་སྲོག་ལ་མ་བལྟས་པར་བཙལ་བས། མོད་ལ་རྙེད་ནས་དོན་ཐམས་ཅད་འགྲུབ། དེ་བཞིན་དུ་འོ་སྐོལ་གྱིས་ཀྱང་ཚེ་འདིའི་བདེ་སྡུག་ཕྲ་མོ་ལ་མ་བལྟས་པར་ཆོས་ཕྱིར་དཀའ་བ་སྦྱད་ནས་སྒྲུབ་་་་་ནུས་ན། མྱུར་དུ་འདོད་པའི་དོན་འགྲུབ་ནས་ཡོང་། སྔོན་རྒྱལ་པོ་བྱི་ལིང་གར་ལིང་སོགས་ཀྱིས་ཆོས་ཚིག་བཞི་པ་རེའི་ཆེད་དུའང་ལུས་ལ་ལྕགས་གཟེར་སྟོང་བཏབ་པ་དང་། མར་མེ་སྟོང་བཙུགས་པ་དང་། པགས་པས་ཤོག་བུ་རུས་པས་སྙུག་གུ་ཁྲག་གིས་སྣག་ཚ་བྱས་ཆོས་བྲིས་པ་སོགས་དཀའ་བ་དང་དུ་བླངས་ཤིང་དེ་དག་ལ་བཟོད་པར་མཛད་པས་ཐམས་ཅད་མཁྱེན་པའི་གོ་འཕང་མོད་ལ་ཐོབ་པ་ཡིན། སྔོན་གཤེན་སྟོན་གཡུང་དྲུང་རྒྱ་མཚོ་བྱ་བས་མི་གཞན་གཅིག་གིས་གཅིག་ལ། གཤེ་བ་དང་རྒོལ་བའི་ལན་བྱེད་པ་ཀུན་ལ་ཡེ་ཁྱེད་གསེར་མདོག་ཅན་མི་འདོད་པ་ལགས་སམ་་་་་་་་་་གསུང་སྐད། དེས་ན་སངས་རྒྱས་ཀྱི་སྐུ་གསེར་བཙོ་མ་ལྟ་བུ་དེ་ཡང་གཙོ་བོ་བཟོད་པ་བསྒོམ་པའི་འབྲས་བུ་ལས་བྱུང་བ་ཡིན་་་་་་པས། འོ་སྐོལ་རྣམས་ཀྱིས་ཀྱང་བཟོད་པ་བསྒོམ་པའི་ཕན་ཡོན་དེ་ཚོ་བསམས་ནས་བཟོད་པ་བསྒོམ་དགོས། སྔོན་ཇོ་བོ་རྗེ་ལ་རྒྱ་གར་501

གྱི་ཨ་ཙ་ར་གཤིས་ངན་པ་ཇོ་བོ་ལ་རྟག་ཏུ་ཁྲོ་བ་གཅིག་ཡོད་པ་་་་་་རྒྱུན་དུ་ཇོ་བོའི་དྲུང་ན་འདུག་པ་ལ་གཤིས་ངན་འདི་མ་བསྟེན་་་་་མཛོད་ཞུས་པས། ཇོ་བོའི་ཞལ་ནས། འདི་ངས་བཟོད་པ་བསྒོམ་པའི་རྟེན་ལགས་གསུངས་སྐད། དེས་ན་འོ་སྐོལ་རྣམས་ཀྱིས་ཆེད་དུ་གཉེར་ནས་བཟོད་པ་བསྒོམ་པའི་རྟེན་རེ་འཇོག་དཀའ་ཡང་།གཞན་ཁོང་ཁྲོ་སློང་མཁན་སུ་བྱུང་ཡང་། བཟོད་པའི་ཕར་ཕྱིན་རྫོགས་པར་མཛད་པའི་དགེ་བའི་བཤེས་གཉེན་དུ་བལྟས་ནས་་་་་བཟོད་པ་ཅི་ནུས་སུ་བསྒོམས་དགོས། སྔོན་ཐ་ཁ་པ་ཚན་གཅིག་གིས་དགེ་སློང་དགོན་པ་ཞིག་ལ། ལུས་འདམ་བུ་བཅོམ་པ་ལྟར་བྱས་པས་མགོའི་ཀླད་པ་ཡང་བརྟོལ་བས། དགེ་སློང་དེ་ལ་ཟླ་བོ་གཅིག་ཡོད་པ་དེས། རྒྱལ་པོ་ལ་བཤད་པས། རྒྱལ་པོས་འདི་དག་ཐམས་ཅད་བརླག་པར་བྱེད་ཀྱི་བྱས་པས། ཐ་ཁ་པ་རྣམས་བྲེད་ནས་དགེ་སློང་གི་རྐང་པ་ལ་ཕྱག་བྱས་བཟོད་པར་གསོལ་བས།ཀླད་པ་ཙ་རེ་བཟོད་དེ་ཟེར་སྐད། དེས་ན་འོ་སྐོལ་རྣམས་ཀྱིས་ཀྱང་དེ་བཞིན་བཟོད་པ་བསྒོམ་དགོས། སྔོན་བླ་མ་ཞང་གིས།སྔར་གྱི་དགྲ་རྣམས་ཀྱི་ཡུལ་དུ་ཕྱིན་ནས་སྒོ་ཡོན་བླངས་པས། ཁོང་ཚོ་ཡང་ཁོང་ཁྲོ་ཞི་ནས་ཤིན་ཏུ་དད་དེ་ཁོང་འདི་བཞིན་མཛད་་་་་ཕྱིན་ཆད་འོ་སྐོལ་གྱིས་ཀྱང་ཞབས་ཏོག་བྱ་དགོས་ཟེར། སྔོན་ཁྱེམ་བདག་ཕྱུག་པོ་གཅིག་གིས་བུ་མ་སོས་པ་ལ་ཐེངས་གཅིག་བུ་་་་་་་་་502

གཅིག་སྐྱེས་པ་ལ་མོ་རྩིས་བྱས་པས་དགེ་བཤེས་བཟང་པོ་ཞིག་གི་བུ་ཡིན་བྱས་ན་སོས་པར་འདུག་ཟེར་བས། ཁོས་ཆུང་མའི་བུ་དེ་ཁྱེར་འོང་ནས་དགེ་བཤེས་གླང་ཐང་བའི་དྲུང་དུ་བཞག་སྟེ། ཁྱེད་རང་གི་བུ་དེ་ན་ཡོད་དོ་བྱས་ནས་འབྲོས་ཐབས་སུ་བྱས་སོང་བས།ཁོང་གིས་ཅི་ཡང་མི་གསུང་བར་བུད་མེད་གཞན་ཞིག་ལ་བཅོལ་ནས་གསོས་པས་ཐམས་ཅད་ཐེ་ཚོམ་དུ་གྱུར། ལོ་འགའ་སོང་ཙ་ན་ཕ་མ་གཉིས་འོང་ནས། བསྙེན་བཀུར་དང་འབུལ་བ་ཆེན་པོ་བྱས་ནས་བུ་བླངས་སྐད། དེས་ན་འོ་སྐོལ་རྣམས་ལ་ཡང་ཉེས་པ་མེད་རུང་གཞན་གྱིས་དངོས་སུ་གྲགས་པ་ངན་པ་དང་བཀུར་བ་་་་་་་་་་བཏབ་ཀྱང་བཟོད་པ་བསྒོམས་ནས་མི་ཁྲོ་བ་དེ་ལྟ་བུ་རེ་བྱེད་་་་་་་་དགོས། སྔོན་རྭ་སྒྲེང་དུ་དགེ་སློང་བཟང་པོ་གཅིག་ཇ་བརྡུང་བའི་རྩ་རུ་ཕྱིན་པས། སྡེར་མ་བོར་བའི་ཁག་ངན་བྱུང་བས། མཁན་པོ་ལ་བདག་ལ་ཉེས་པ་མེད་དེ་གང་དྲག་ཞུས་པས། ཁས་ལོང་ལ་མང་ཇ་བསྐོལ་དང་ད་གཟོད་གཙང་སར་ཡང་ཐོན་པར་འདུག་་་་གིས་གསུངས་པས། ཁོང་གིས་ཀྱང་དེ་ལྟར་བྱས་པས་དེའི་ནུབ་མོ་སྡིག་པ་མང་པོ་དག་པའི་རྟགས་བྱུང་། ཕྱིས་གཞན་ནས་སྡེར་མ་རྩད་ཆོད་དེ་ཁོང་གཙང་སར་ཡང་ཐོན་པས་མཁན་པོ་ལ་མོས་སུ་སོང་། དེ་ལྟར་བྱས་པ་ལ་དགའ་བ་སྐྱེས་སྐད། དེས་ན་རང་ལ་ཉེས་པ་མེད་བཞིན་དུ་ཁག་ངན་འདྲ་བྱུང་ཡང་མི་ཁྲོ་བར་སྔོན་གྱི་503

ལས་སུ་བསམས་ནས་རང་གི་ཉེས་པར་ཁས་བླངས་ནས་བཟོད་་་་སྲན་བསྐྱེད་ན་སྡིག་སྒྲིབ་ཀྱང་མང་པོ་འདག་པས། དེ་ལྟར་བྱ་དགོས། གླང་རི་ཐང་པའི་ཞལ་ནས་ངའི་བློ་འབྱོངས་མ་འབྱོངས།ཁམས་སུ་སྟོན་པ་ཤེར་འབུམ་ཅན་དུ་ཕྱིན་ན་ཤེས། ཁོང་སྙིང་་དང་འདྲ་བའི་མཆེད་གྲོགས་ཡིན་པས། ང་བྱུང་བ་ལ་རབ་ཏུ་དགའ་ནས་བསྙེན་བཀུར་ཕུན་སུམ་ཚོགས་པ་ཡོད་དུ་རེ་བ་ལ། དེ་ལྟར་མི་བྱེད་པར་མ་ཟད་སླར་བརྡུང་རྡེག་བྱས། ཅི་ཡོད་འཕྲོགས་ཀྱང་ང་ལ་ཁོང་ཁྲོ་མི་སྐྱེ་ཞིང་། སྔར་གྱི་བརྩེ་བ་དེ་མི་འགྱུར་ན་འབྱོངས་པ་ཡིན་གསུངས། དེས་ན་འོ་སྐོལ་རྣམས་ཀྱིས་ཀྱང་སྔར་ཕན་བཏགས་ནས་རེ་བ་ཆེན་པོ་བྱས་ཡོད་པ་འགའ་ཤཾག་གིས་་་་་་ཚུར་དྲིན་གཟོ་མི་བྱེད་པའི་ཁར་བརྡུང་རྡེག་འཕྲོག་བཅོམ་མི་་་་་་་འདོད་པ་ཅི་བྱས་རུང་ཞེ་སྡང་མི་སྐྱེ་བ་ཙམ་དུ་མ་ཟད། སྔར་གྱི་བརྩེ་སེམས་ཀྱང་མི་འགྱུར་བ་དེ་འདྲ་བྱུང་ན་བཟོད་པ་བསྒོམ་་་་་་པས་བློ་འབྱོངས་པ་ཡིན་པས་དེ་འདྲ་ཞིག་བྱ་དགོས། སྔོན་རྒྱས་སྟོན་གྱིས་བྱིས་པའི་དུས་སུ་གཞན་གྱི་རྟ་དཀྲོགས་པས་འདྲོགས་་་་ནས་བྲག་ལ་མཆོངས་ནས་ཤི་བ། ཕ་མས་བརྡུངས་པས་མའི་ངར་གདོང་ལ་རྡོ་བརྒྱབ། དེར་ཁྱིམ་དུ་འོང་དུ་མ་བཅུག་པས། ཁོས་སྒོ་ནས་ཁ་མ་བཟོད་པར་འོ་ན་ཁྱེད་རང་གི་ཡོན་བདག་རྡོ་རྗེ་དབང་ཕྱུག་གིས་འབྲི་རྐུས་ནས་གསོད་པ་ཟེར་ནས་འོ་དོད་བོས་པས།504

གཞན་གྱིས་གོ་ནས་རྟ་སྐྱིན་འབྲི་སྐྱིན་གཉིས་ཀ་སྟེར་དགོས་བྱུང་།དེ་བཞིན་དུ་འོ་སྐོལ་རྣམས་ཀྱིས་ཀྱང་ཁ་འདི་ལ་བཟོད་གླག་མེད་པས། གཞན་སྡོམ་མེད། མི་བསད་པ། རྐུན་མ་བྱས་པ་དབང་པོ་སྐྱོན་ཅན་སོགས་ཀྱི་སྐྱོན་རྣམས་ཁྲོམ་སོགས་སུ་བསྒྲགས་ན་ཚེ་་་་་་་འདིར་ཡང་རང་གཞན་གཉིས་གར་ཆག་སྒོ་འོང་ཞིང་། མི་དེ་ལ་དུག་བླུད་མཚོན་བརྒྱབ་ནས་མ་བསད་རུང་། ཁོ་བསད་པ་བས་ཀྱང་སྡིག་པ་ཆེ་བར་གསུངས། སྔོན་སངས་རྒྱས་ཀྱི་དུས་སུ། དགེ་སློང་རྒན་པ་གཅིག་གཞོན་པ་ལ་ཁྲོས་ཏེ་ཚིག་ངན་སྨྲས་ནས་ཤི་་་་་བས། སྦྲུལ་གདུག་པ་ཅན་ཞིག་ཏུ་སྐྱེས། སྔོན་དགྲ་བཅོམ་པ་ཞིག་དང་དགེ་ཚུལ་གཉིས་ཀླུ་ཡུལ་དུ་སོང་བས་ཀླུས་དགྲ་བཅོམ་པ་ལ་ལྷའི་བདུད་རྩི་དྲངས། དགེ་ཚུལ་གྱིས་མི་འཇུ་སྙམ་ཟས་རང་ཀ་གཞན་བྱེན་པས་ཁོ་ཁོང་ཁྲོ་སྐྱེས། བདག་གིས་ཚངས་པར་སྤྱད་པའི་དགེ་བས་ཀླུ་འདི་རྣམས་བརླག་པའི་ཀླུ་ཞིག་ཏུ་སྐྱེ་བར་ཤོག་བྱས་པས་ལུས་མ་བོར་བཞིན་དུ་ཡན་ལག་བཞི་ནས་ཆུ་འཛགས་ནས་ཀླུ་ཞིག་ཏུ་གྱུར་ནས་ཀླུ་གཞན་ཀླད་པའི་ནད་ཀྱིས་བཏབ་་་་་་པར་གྱུར། སྔོན་དགེ་སློང་ཀོ་ཀ་ལིཀ་ཤཱ་རིའི་བུ་དང་མོའུ་འགལ་གྱི་བུ་གཉིས་ལ་ཁྲོས་ནས་མི་ཚངས་སྤྱོད་ཀྱི་བསྒུར་པ་བཏབ་པས་ཁ་ནས་ཁྲག་སྐྱུགས་ནས་ཤི་བས།དམྱལ་བར་སྐྱེས་ནས་ལྕེ་ཐོག་ཏུ་ལྕགས་ཀྱི་ཐོང་བཤོལ་ལྔ་བརྒྱ་བཙུགས་ནས་རྨོས། སྔོན་བྲམ་ཟེའི་505

ཁྱེའུ་ནེ་ཙོ་སངས་རྒྱས་ཀྱི་གསུང་ཞིག་བྱོན་པ་བློ་ལ་མ་བབས་པར་ཁྲོས་ནས་འོང་བ་སངས་རྒྱས་ཀྱིས་རྒྱང་ནས་གཟིགས་ཏེ་འཁོར་་་་རྣམས་ལ། ཁྱེའུ་ནེ་ཙོ་ད་ལྟ་ཚེ་དུས་བྱས་ན་ནི་ལུས་དང་བྲལ་ནས་ཤི་མ་ཁད་དུ་མདའ་འཕངས་པ་བཞིན་སེམས་ཅན་དམྱལ་བ་་་་་་་ཆེན་པོར་སྐྱེ་བར་འགྱུར་ཏེ། དེ་ཅིའི་ཕྱིར་ཞེ་ན། འདི་ང་ལ་རབ་ཏུ་ཁྲོས་པའི་ཕྱིར་རོ་གསུངས། སྔོན་སངས་རྒྱས་འོད་སྲུང་གི་བསྟན་པ་ལ་དགེ་སློང་ཁབ་ལེན་དང་། སྤན་ཅན་ཞེས་བྱ་བ་གཉིས་ཀྱིས་ཁ་ན་མ་ཐོ་བ་སྐྲའི་རྩེ་མོ་ཙམ་གྱེས་མ་གོས་པ་བྱས་་་་་་ཚུལ་ཁྲིམས་བསྲུང་ཡང་། འཆི་ཁར་དགྲ་བཅོམ་པ་ཞིག་ལ་ཞེ་སྡང་སྐྱེས་པས་དམྱལ་བ་མནར་མེད་དུ་སོང་། དེས་ན་ཞེ་སྡང་སྐྱེས་ན་ཚུལ་ཁྲིམས་བསྲུང་ཡང་མི་ཕན་དགེ་རྩ་ཐམས་ཅད་བཅོམས་ནས་ངན་སོང་དུ་ལྟུང་། སྔོན་དབུས་ཀྱི་ལྷ་བཙུན་པོ་རྙི་ར་ཛས་ཇོ་བོ་ལ་ཁོང་ཁྲོས་སྡིག་པ་བསགས་པས། ཚེ་འདི་ཉིད་ལ་རྣམ་སྨིན་གྱི་སྔོན་བསུས་སླེབས་ནས་མཇེ་བྱུང་། དེས་ན་ཡུལ་ཁྱད་པར་ཅན་ལ་ཞེ་སྡང་སྐྱེས་ན་ཚེ་འདིར་ཡང་ནད་ངན་པ་འབྱུང་། དེས་ན་བཟོད་པ་ཞིག་མེད་ན་ཁོང་ཁྲོ་ལྟ་བུའི་སྡིག་པ་མེད། དམྱལ་བར་སྐྱུར་བ་ལ་ཁོང་ཁྲོ་སྐད་ཅིག་མ་ཅིག་སྐྱེས་པས་ཆོག དེ་ལ་དགོངས་ནས་སློབ་དཔོན་ཞི་བ་ལྷའི་ཞལ་ནས། ཞེ་སྡང་ལྟ་བུའི་སྡིག་པ་མེད། །བཟོད་པ་འདྲ་བའི་དཀའ་ཐུབ་མེད། དེ་ཕྱིར་བཟོད་ལ་ནན་ཏན་506

དུ། །སྣ་ཚོགས་ཚུལ་གྱིས་གོམས་པར་བྱ། །གསུངས། དེས་ན་ཞེས་སྡང་སྐྱེས་པའི་ཉེས་དམིགས་རྣམས་བསམས་ནས་ཀྱང་བཟོད་པ་སྒོམ་པ་ལ་ནན་ཏན་བྱ་དགོས། སྔོན་སངས་རྒྱས་བཅོམ་ལྡན་འདས་ཀྱིས་ཆུ་བོ་ནཻ་རཉྫ་ནའི་འགྲམ་དུ་བྱོན་ཏེ། ཞབས་རྡོ་རྗེ་སྐྱིལ་མོ་ཀྲུང་བཅས་ཏེ་བཞུགས་ནས་བསམ་གཏན་མཁའ་ཁྱབ་ལ་མཉམ་པར་བཞག་སྟེ། ལུས་སེམས་ཚར་བཅད་ཅིང་གཟིར་རོ། །དེའི་ཚེ་ཁ་དང་སྣ་དང་རྣ་བའི་རླུང་ནང་དུ་འགགས་པས། མགོ་བོ་ཐོད་པ་ལ་མདུང་རྟུལ་བོས་བཏབ་པ་བཞིན་དུ་གྱུར་ཏོ། །ཟས་ནི་རྒྱ་ཤུག་གི་འབྲུ་གུ་ཙམ་དང་། འབྲས་ཀྱི་འབྲུ་གུ་ཙམ་དང་།ཏིལ་གྱི་འབྲུ་གུ་ཙམ་དང་། ཆུའི་ཐིགས་པ་ཙམ་དང་། ཟས་མི་ཟ་བར་གནས་པས་སྐུ་ཤིན་ཏུ་རིད་ཅིང་ཉམས་ཆུང་བར་གྱུར་ཏོ། །དེ་ལྟར་ལོ་དྲུག་ཏུ་དཀའ་བ་སྤྱད་པའི་མཐར་རིང་པོར་མ་ལོན་་་་་པར་མངོན་པར་རྫོགས་པར་སངས་རྒྱས་ནས་ཆོས་འཁོར་བསྐོར་བ་ཡིན་ལ། ཡང་སྔོན་གྲུབ་ཆེན་ཏེ་ལོའི་དྲུང་དུ་པཎ་ཆེན་ན་རོ་པས་ཆོས་ཕྱིར་དཀའ་ཆེན་བཅུ་གཉིས་དཀའ་ཕྲན་བཅུ་གཉིས་་་་་ཡང་ཕྲན་བསམ་གྱིས་མི་ཁྱབ་པ་སྤྱད། དེ་བཞིན་དུ་རྒྱ་གར་གྲུབ་ཐོབ་བརྒྱད་ཅུ་ཕལ་ཆེར་གྱིས་དེ་བཞིན་ཆོས་ཕྱིར་དཀའ་བ་སྤྱད་པས་མཐར་གྲུབ་པ་ཐོབ་པ་ཤ་སྟག་བྱུང་། སྔོན་སློབ་དཔོན་བཻ་རོ་ཙ་ན། ལྷོ་བྲག་མར་པ་སོགས་ལོ་ཙ་རྣམས་ཀྱིས་ཀྱང་རྒྱ་གར་དུ་507

ཆོས་ཕྱིར་བྱོན་ནས་དཀའ་བ་དཔག་ཏུ་མེད་པ་སྤྱད་ནས་དམ་་་་་་པའི་ཆོས་ཀྱིས་བོད་ཁམས་དཀར་པོར་བཏང་། སྔོན་དབུས་ཕྱོགས་ཀྱི་བཟའ་མི་གཉིས་ཀྱིས་ལོ་གཅིག་ཙམ་ལ་ཚ་བ་འཐུང་་་་་་ནས་ཟས་ཆེར་མ་ཟོས་པ་བྱས་ཁྱིམ་གྱི་སོ་ནམ་ལ་རེམ་པས་དེ་་་་་་་ནས་བཟུང་ནོར་གྱི་གཞི་ཆགས་ཕྱིས་ཕྱུག་པོར་གྱུར་ནས་གཡུ་་་་་་་གཅིག་བུ་ལ་ཡང་དཀར་ཆེན་འོད་འཕྲོ་བྱ་བ་སོགས་བསྟར་་་་་་་་་་བརྒྱུས་པ་མདུང་གང་ཙམ་ཡོད་སྐད། དེས་ན་ཚེ་འདིའི་བདེ་སྐྱིད་སྙན་གསུམ་སྒྲུབ་པ་ལ་ཡང་ཐོག་མར་དཀའ་བ་སྤྱོད་དགོས་ན། ཚེ་རབས་གཏན་དུ་བདེ་ཞིང་སྐྱིད་པའི་ཐབས་དམ་པའི་ཆོས་སྒྲུབ་པ་ལ་ཐོག་མར་དཀའ་བ་ཞིག་མ་སྤྱད་པས་ག་ལ་འོང་། སྤྱན་སྔ་བ་བློ་གྲོས་རྒྱལ་མཚན་གྱིས་རང་ལ་གྲོས་གཏམ་གྱི་ཚུལ་དུ་སྨྲས་པ།སྐྱིད་འདོད་ཐོག་མར་སྡུག་ཁུར་དགོས། །ངུ་རེ་བྲོ་བ་མ་བྱས་པར། །རྒོད་རེ་བྲོ་བའི་ཟས་མི་མྱོང་། །གསུངས་པ་དང་། ཕ་དམ་པས་དིང་རི་བ་རྣམས་ལ། སྙིང་རུས་མེད་པའི་མི་ལ་སངས་རྒྱས་དཀོན། །དཀའ་བ་དང་དུ་ལོངས་ཤིག་དིང་རི་བ། །གསུངས།དེས་ན་དམ་པའི་ཆོས་རྣམ་དག་ཅིག་བྱེད་ན་སྐྱིད་བོ་ཐམས་ཅད་བཞག་ནས། བསམ་བཞིན་དུ་སྡུག་བསྔལ་དང་དུ་བླངས་ནས་བཟོད་སྲན་བསྐྱེད་དགོས། སྔོན་རྗེ་བཙུན་མི་ལ་རས་པས་བྲག་དཀར་རྟ་སོ་ན་ཆོས་ཕྱིར་དཀའ་བ་སྤྱོད་དུས། དཀའ་ཐུབ་ཀྱིས་508

གདུངས་པས་ལུས་རིད་མིག་གཏིང་དུ་ལྷུང་བ། རུས་བ་ཐམས་ཅད་སྒང་དུ་ཐོན་པ་མདོག་སྔོ་ལ་ཤ་རིད་པ། ཤ་རུས་བྲལ་དུ་ཆ་བའི་ལྤགས་པ་ལ་སྤུ་སྔོ་ཟིང་ངེ་བ་སྐྱེས་པ། སྐྲ་ཡེགས་ལ་འཇིགས་པ་ཡན་ལག་རྣམས་འཆག་ལ་ཁད་པ་དེ་སྲིང་མོས་མཐོང་ནས་་་་་་ཐོག་མར་འདྲེ་ཡིན་ནམ་སྙམ་འཇིགས་པ་བྱུང་། དེ་ནས་མིང་པོ་ཡིན་པར་ཤེས་ཏེ་ནང་དུ་འོང་འཇུས་ནས་ཨ་ཇོ་ཨ་ཇོ་ཟེར་བའི་་་་ངང་ནས་ཡུག་གཅིག་དྲན་མེད་དུ་འགྲོ་བ་བྱུང་། དེ་དུས་ཁོང་གིས་ཞལ་ནས་ཀྱང་ངའི་ལུས་ལ་བལྟས་ན་ཀེང་རུས་འདྲ། །སྡང་དགྲས་མཐོང་ཡང་མཆི་མ་འཆོར། །སེམས་ལ་བལྟས་ན་སངས་རྒྱས་དངོས། །རྒྱལ་པས་གཟིགས་ཀྱང་སྤྲོ་བ་སྐྱེ། །གསུངས། དེས་ན་ཆོས་ཀྱི་ཕྱིར་དེ་བཞིན་དུ་དཀའ་སྦྱད་དང་དུ་ལེན་དགོས་ཏེ།ཁོང་གིས་སློབ་མ་ཡོན་བདག་རྣམས་ལ། ཆོས་ཕྱིར་དཀའ་བ་སྤྱོད་པ་ལ། །བསོད་ནམས་དཔག་ཏུ་མེད་པ་ཡོད། དེ་ལ་འཇུག་ཅིང་བསྐུལ་བ་ལ། །བཀའ་དྲིན་དཔག་ཏུ་མེད་པ་ཡོད། །སོགས་གསུངས། སྔོན་གྲུབ་ཐོབ་ཐར་པའི་རྒྱལ་མཚན་གྱེས་ཀྱང་། དབེན་པར་དཀའ་ཐུབ་ཡུན་རིང་སྤྱད་པས་ཉིན་གཅིག་བསེར་མའི་རྣམ་པས་ཐུགས་དྲན་མེད་དུ་འགྱེལ་ཁར་ཇ་དང་རྩམ་པ་ལེགས་པོ་་་་་་ཞིག་ཟ་འཐུང་བྱེད་རྒྱུ་བྱུང་ན་སྐྱོན་མི་འོང་སྙམ་པའི་ངང་ལ་་་་་་་་ཐུགས་དྲན་མེད་དུ་འགྱེལ་ནས་ཡུན་རིང་སོང་། དེ་ནས་སླར་དྲན་509

པ་རྙེད་ཚེ་བལྟས་པས་སྔར་གྱི་འདོད་པ་ནང་ལྟར་ཐབ་ལ་ཇ་་་་་་་་ལེགས་པོ་ཞིག་བསྐོལ། རྩམ་པ་ཞིག་ཀྱང་བཞག་པ་མཐོང་བས།ད་ང་ཤི་བ་ཡིན་འདི་བར་དོའི་སྣང་བ་ཡིན། འདི་འདྲ་སུས་འཇོག་དོན་མེད་ང་འཁྲུལ་བ་ཡིན་སྙམ། མཉམ་གཞག་ལ་བཞག་ནས་ཡང་བལྟས་ཚེ་ཡོད་པ་མཐོང་ནས། ད་བར་དོའི་འཁྲུལ་སྣང་ཡིན་ནམ་མངོན་སུམ་གང་ཡིན་རུང་ལན་ཞིག་བལྟ་སྙམ་བཞེངས་ནས་བལྟས་ཚེ་མངོན་སུམ་ཡིན་ཚེ་གསོལ། དེ་ནི་ཡུལ་དེའི་མི་མ་ཡིན་དཀར་ཕྱོགས་པ་ཞིག་གིས་ཤེས་ནས་བསྐྱལ་བ་ཡིན་སྐད། དེ་ནས་བཟུང་སྙིང་ནས་ཆོས་བཞིན་བྱས་ན་ལྷ་འདྲེ་མི་གསུམ་གང་གིས་ཀྱང་འོ་རྒྱལ་དུ་མི་འཇིག་གི་སྙམ་པ་སྐྱེས་སྐད། རྗེ་རྒོད་ཚང་པས་ཀྱང་ཆོས་ཀྱི་ཕྱིར་འཆི་ཚད་པ་བཅོ་བརྒྱད་ཙམ་མྱང་གཞན་དཀའ་བ་ཆུང་ཆུང་བསམ་གྱིས་མི་ཁྱབ་པ་སྤྱད། རྨོག་ཅོག་པས་ཀྱང་ལོ་བཅུ་གཉིས་སུ་ཟས་ལ་དཀའ་ཐུབ་མཛད། སྤྱན་སྔ་བས་ཀྱང་ཚེ་སྟོད་སྡུག་ཁུར་ལ་མི་ཚེ་བསྐྱལ། ཤམ་ཐབས་ལ་ཀླན་རྒྱུ་མ་འབྱོར་བར་ཀོམ་པོ་ཀླན་པས་སྤྱན་སྔ་ཀོ་ཤམ་ཅན་དུ་གྲགས། དེ་བཞིན་དུ་རྗེ་རང་རིག་རས་པས་ཙ་རི་སོགས་སུ་དཀའ་ཐུབ་་་་་་་་་མཛད་དུས་ལན་གསུམ་ཙམ་ཤི་ནས་སླར་སོས་དབུགས་ཆད་ལ་་་་ཁད་པ་དང་འགྱེལ་རབ་མང་པོ་ཞིག་བྱུང་སྣང་། འོ་སྐོལ་རྣམས་ཀྱིས་ཀྱང་དེ་བཞིན་དུ་ཆོས་ཕྱིར་ཅི་ནུས་ཀྱིས་བཟོད་སྲན་བསྐྱེད་510

པར་བྱའོ། ། ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ནི། སྔོན་སངས་རྒྱས་བཅོམ་ལྡན་འདས་ཀྱིས་རྡོ་རྗེ་གདན་གྱི་བྱང་ཆུབ་ཤིང་དྲུང་དུ་རྩྭ་ཡི་གདན་ལ་ཞབས་སྐྱིལ་ཀྲུང་བྱས་ནས། དེང་འདིར་བདག་གི་ལུས་འདི་བསྐམས་ཀྱང་རུང་། །པགས་པ་རུས་པའི་ཚོགས་རྣམས་ཞིག་ཀྱང་རུང་། །བསྐལ་མང་རྙེད་དཀའི་བྱང་ཆུབ་མ་ཐོབ་བར། །སྟན་འདི་ལས་ནི་བསྐྱོད་པར་མི་བྱའོ། །ཞེས་དམ་བཅས་ནས་ཐུགས་གཡོ་བ་མེད་པར་ཏིང་ངེ་འཛིན་ལ་མཉམ་པར་བཞག་་་་་་་པས་བྱང་ཆུབ་མངོན་དུ་བྱས་སོ། །རྗེ་མི་ལས་དང་པོ་སྒྲུབ་པ་མཛད་དུས་འབོལ་སྟན་བཤམས་ནས་ད་རེས་ཉམས་རྟོགས་ཁྱད་པར་ཅན་ཞིག་མ་སྐྱེས་བར་དུ་ཚེ་འདིའི་དོན་དུ་ལུས་ཀྱི་མགུལ་བ་སྐྱོད་ཙམ་ཡང་མི་བྱེད་པར་སྒྲུབ་པ་ལ་རྩེ་གཅིག་ཏུ་གཞོལ་བའི་་་་་དམ་བཅའ་དྲག་པོ་མཛད་ནས་བསྒོམས་པས་མྱུར་དུ་གྲུབ་པ་་་་་་་ཐོབ་ནས་ནམ་མཁའ་ལ་འཕུར་ནུས་པ་བྱུང་། སྔོན་སངས་རྒྱས་ཀྱིས་དགེ་སློང་ནད་པ་ཞིག་གི་གོས་མི་གཙང་བས་སྦགས་པ་འཁྲུ་བར་བརྩམས་པས། ཀུན་དགའ་བོས་བདག་གིས་འཁྲུ་ཞེས་བླངས་ནས་བཀྲུས་སངས་རྒྱས་ཀྱིས་ཆུ་བླུག་སྟེ་གཙང་བར་བྱས།ལྷུང་བཟེད་ཞལ་ཟས་ལྷག་མ་གནང་བས་ནད་སོས་པས། དགེ་སློང་དེས་ཀྱང་བདག་གི་རིམ་འགྲོ་བཅོམ་ལྡན་འདས་ཀྱིས་མཛད་511

ན། བདག་ལེ་ལོར་གནས་པ་ནི་ལེགས་པ་མ་ཡིན་ནོ་སྙམ་ནས།བརྩོན་འགྲུས་བརྩམས་པས་རྒྱུན་དུ་ཞུགས་པའི་འབྲས་བུ་ཐོབ།སྔོན་ཁྱེམ་བདག་དཔལ་སྐྱེས་ཞེས་བྱ་བ་ལོ་བརྒྱ་ལོན་པ་ཞིག་ཡོད་པ། བུ་དང་ཆུང་མ་སོགས་ཁྱིམ་མི་ཐམས་ཅད་སྐྱོ་ཞིང་སྡང་བས།རབ་ཏུ་བྱུང་བའི་ཡོན་ཏན་ཐོས་ནས་རབ་ཏུ་བྱུང་བས་གཞན་་་་་་རབ་ཏུ་བྱུང་བའི་དགེ་སློང་གཞོན་ནུ་དག་གིས་འཚེ་བ་བྱས་པ་ལ་སྐྱོ་ནས་དབེན་པར་བརྩོན་འགྲུས་ཆེན་པོས་ཆོས་ཡིད་ལ་བྱས་་་་་་་པས་ཉོན་མོངས་པའི་ཟག་པ་ཐམས་ཅད་ཟད་དེ། དགྲ་བཅོམ་པར་གྱུར་ནས་རྫུ་འཕྲུལ་གྱིས་ནམ་མཁའ་ལ་འཕགས་ཏེ་འོད་་་་་་་མའི་ཚལ་དུ་བཅོམ་ལྡན་འདས་ཀྱི་སྤྱན་སྔར་སོང་བས་དགེ་སློང་གཞོན་ནུ་ཀུན་གྱི་བླ་མར་གྱུར། སྔོན་ཀུན་དགའ་བོའི་ཚ་བོ་གཉིས་ཀྱིས་བརྩོན་འགྲུས་ཆེན་པོས་ཆོས་ལ་ནན་ཏན་བྱས་པས་དགྲ་་་་་་་བཅོམ་གོ་འཕང་མངོན་དུ་བྱས་ནས་ཛུ་འཕྲུལ་གྱིས་ནམ་མཁའ་ལ་གཤེགས་པ་དགེ་སློང་རྒན་པ་རྣམས་ཀྱིས་མཐོང་ནས་སྨྲས་པ།བདག་ཅག་ལེ་ལོ་བྱས་པའི་ལྷུང་བཟེད་དུ་ཟས་ཟོས་སོ་ལྷུང་ཞིང་མགོ་དཀར་པོར་གྱུར་ཀྱང་སེམས་རྩེ་གཅིག་པ་ཡང་མ་ཐོབ་ན།འདི་གཉིས་པོ་ལོ་བདུན་ལ་རབ་ཏུ་བྱུང་ནས་ཉོན་མོངས་པ་་་་་་་་་ཐམས་ཅད་སྤངས་ཏེ་དགྲ་བཅོམ་པ་མངོན་དུ་བྱས་སོ། །བཅོམ་ལྡན་འདས་ཀྱིས་བརྩོན་འགྲུས་ཀྱིས་བྱང་ཆུབ་ཐོབ་པར་གསུངས་512

པ་ནི་ལེགས་པར་གསུངས་པའོ་ཞེས་སྨྲས་སོ། །སྔོན་ཀུན་དགའ་བོས་སངས་རྒྱས་ཀྱི་ཉེ་གནས་ལོ་ཉི་ཤུ་ཙམ་བྱས། སངས་རྒྱས་མྱ་ངན་ལས་འདས་ནས་ཡུལ་རྒྱུ་ཞིང་འབྲི་ཛིའི་ལྔོངས་སུ་བྱོན་པས།འབྲི་རྫི་སྤོང་བྱེད་ཀྱི་བུ་རབ་ཏུ་བྱུང་སྟེ་ཆོས་བསྟན་པས། དེས་ཀྱང་བརྩོན་འགྲུས་ཀྱིས་ཆོས་ཉམས་སུ་བླངས་པས་དགྲ་བཅོམ་་་་་པའི་འབྲས་བུ་ཐོབ་ནས་དེས་མཁན་པོ་ལ་སྨྲས་པ། མཁན་པོ་ཁྱོད་ཀྱང་བག་མེད་མ་མཛད་པར། །ཤིང་དྲུང་འཐིབ་པ་བསྟེན་ན་མྱ་ངན་འདའ། །ཐུགས་ལ་བཞག་སྟེ་བསམ་གཏན་མཛོད་ཅིག་དང་། །རིང་པོར་མི་ཐོགས་ཞི་བའི་གནས་ཐོབ་འགྱུར། །ཞེས་སྨྲས་པ་དང་། ཀུན་དགའ་བོས་ཀྱང་བརྩོན་འགྲུས་བསྐྱེད་དེ། མཉམ་པར་བཞག་པས་མཚན་མོ་གུང་གི་ཐུན་ལ་དགྲ་བཅོམ་པའི་གོ་་་་་་འཕང་ཐོབ་ནས་འཕུར་ནས་རྒྱལ་པོའི་ཁབ་ཏུ་བྱོན་ཏེ། མདོ་སྡེ་མཐའ་དག་གི་བཀའ་ཡི་བསྡུ་བ་མཛད། འཕགས་པ་ཐོགས་མེད་ཀྱིས་རི་བོ་བྱ་རྐང་དུ་རྗེ་བཙུན་བྱམས་པ་ལོ་འགའ་བསྒྲུབས་པས་མ་འགྲུབ་པ་ཡུན་བསྲིངས་ནས་ལོ་བཅུ་གཉིས་སུ་བསྒྲུབས་པས་་་་འགྲུབ་སྟེ་ཞལ་གཟིགས་དགའ་ལྡན་དུ་ཁྲིད་ནས་ཆོས་བསྟན་སླར་མི་ཡུལ་དུ་བྱོན་ནས་སངས་རྒྱས་ཀྱི་བསྟན་པ་རིན་པོ་ཆེ་ཕྱོགས་་་་་དུས་གནས་སྐབས་ཀུན་ཏུ་རྒྱས་པར་མཛད། སྔོན་ཁྱེའུ་སྦྱིན་པ་ཆེན་པོ་ཀླུ་ཡུལ་དུ་བྱོན་ནས་ཡིད་བཞིན་གྱི་ནོར་བུ་བླངས་ནས་་་་་513

དགོས་འདོད་ཀྱི་ཆར་བ་ཕབ། སེམས་ཅན་གྱི་དབུལ་ཕོངས་ཀུན་བསལ་ནས་དགེ་བ་བཅུའི་ཆོས་ལ་བཀོད་པ་ལྟར། འོ་སྐོལ་ཡང་སེམས་ཅན་གྱི་དོན་དུ་གོ་ཆ་ཆེ་བ། སྙིང་སྟོབས་དང་ལྡན་པ་དེ་ལྟ་བུ་ཞིག་དགོས། སྔོན་མ་གཅིག་ཞ་མའི་གཡོག་མོས་སྐྱེ་བོ་ཀུན་རྟ་རྒྱུག་བྱེད་པ་ལ་བལྟས་པས་རྟ་ཐོག་ནས་ལངས་ནས་རྒྱུག་པ་་་་་་་་་མཐོང་ཡ་མཚན་སྙམ་ནས། དགོང་མོ་མ་གཅིག་ལ་དེ་རིང་ལྟད་མོ་གདའ། ལངས་ནས་རྟ་རྒྱུག་པ་ལ་ཆགས་ཤིང་གདའ་བྱས་པས།ངས་དེ་འདྲ་མིན་པ་སྟན་ཐོག་ཏུ་ཆགས་གསུངས། ཡང་དགོན་པའི་ཞལ་ནས། ལྟོགས་འཁྱགས་འཛོམ་བོའི་སྤྱིལ་བོ་རུ། །སྡུག་ཁུར་ཚུགས་པའི་སྙིང་རུས་ཅན། །སྟན་ལ་ཆགས་པའི་སྐྱ་རྩལ་ཅན། །གསུངས། སྔོན་རྗེ་བཙུན་མི་ལས། ཡུན་རིང་བསྒོམས་པས་འཕོང་ཡང་ཆེན་པའི་དྲ་བར་སོང་བ་དེ། དྭགས་པོ་ལྷ་རྗེ་ལ་བསྟན་ནས། མན་ངག་ལ་བསྒོམ་པ་ལས་ཟབ་པ་མེད། ངས་ཀྱང་འཕོང་འདི་བཞིན་སོང་སོང་གི་བར་དུ་བསྒོམས་པས་ཡོན་ཏན་་་་རྒྱུད་ལ་སྐྱེས་པ་ཡིན། ཁྱོད་ཀྱང་སྙིང་རུས་བསྐྱེད་ལ་བསྒོམས་ཤིག་གསུངས། ལྷ་རྗེ་དེ་ཉིད་ཀྱི་ཐུགས་ལ་འཇགས་པ་བྱུང་གསུངས།དེས་ན་ཡུན་ཐུང་ཐུང་གིས་འཁྲུལ་བ་མི་ཆོད་པས་སྙིང་རུས་དང་སྡུག་སྲན་བསྐྱེད་ཡུན་བསྲངས་ནས་བསྒོམ་དགོས། སྔོན་མི་ཤིག་ཁྱི་ཤིག་གཉིས་ཀྱིས་མིའི་སྤྱི་བོར་སུ་མགྱོགས་བྱས་ཏེ་སྔོན་ལ་་་་་་་་་514

སླེབས་པ་དེས་ཟ་བྱས་ཏེ་མི་ཤིག་གིས་མི་སླེབས་སྙམ་རྒྱབ་ནས་་་་་ངལ་མ་གསོས་པར་ག་ལེ་བྱས་སོང་། ཁྱི་ཤིག་གིས་ང་མགྱོགས་སྙམ་མདུན་ནས་ངལ་གསོ་ཀྱིན་བསྡད་པས། སྔོན་ལ་མི་ཤིག་གིས་སྤྱི་བོར་སླེབས་ནས་ཟོས་སྐད། དེ་བཞིན་དུ་ཆོས་ཉམས་སུ་ལེན་པ་ལ་ཡང་། དབྱར་དགུན་སྟོན་དབྱེད་མེད་པར་དགེ་སྦྱོར་ནུར་རེ་རྒྱུན་མ་ཆད་པར་བྱས་ན་མོད་ལ་དོན་འགྲུབ་ནས་འོང་། དགེ་སྦྱོར་འཕེལ་སྒང་ལ་འཕྲོ་བཅད་ཀྱིན་གང་དགར་འཁྱམས་ཤིང་་་་་བསྡད་པས་མི་འོང་། དེས་ན་རང་རེ་ལྟོ་རྒྱབ་ལ་གྱོང་བསྐུར་ནས་དུག་པ་ཆོམ་བེར་རེ་འགོ་ནས་ལྟོ་ངན་ངོན་གང་བྱུང་ཙམ་རེ་ལ་་་་བསྟེན་ནས་སེམས་ལ་བརྟན་པ་མ་ཐོབ་བར་དུ་སྒྲུབ་པ་བྱེད་འཕྲོ་མི་གཅོད་པར་རྒྱུན་ཆད་མེད་པར་འབད་དགོས། བྱང་བ་ལ་དགྲ་ཇག་བྱུང་ཚེ་སོས་གློད་ནས་བཟའ་རྒྱུ་ཟ། བརྒྱགས་ཕྱེ་ཐག་རྟ་བརྟོད་ཅིང་སྔོན་ལ་གྲབས་སུ་འཛུད། དེ་ནས་དང་པོ་རྟ་ག་ལེ་འགྲོ་དེ་ནས་ཇེ་མགྱོགས་ལ་དགྲ་མིག་གིས་མཐོང་ནས་ཕར་བྲེང་གིས་བརྒྱུགས། འཁྲུགས་ནས་ནོར་འཕྲོགས་ནས་འོང་ལ། ནོར་མ་ཕྲལ་གྱི་བར་དུ་ཕྱིར་མི་ལྡོག་པ་ཡིན་སྐད། དེ་བཞིན་དུ་འོ་སྐོལ་ཆོས་ཉམས་སུ་ལེན་པས། དང་པོ་ཐོས་བསམ་ལ་གཞི་བླངས་ལ།དཀའ་ཐུབ་མི་དྲག་པ་བྱས་ལ། དེ་ནས་རང་བློ་མལ་དུ་ཆུད་པ་དང་དཀའ་ཐུབ་ཇེ་དྲག་ལ་བཏང་ལ་ཆོས་ཀྱི་འདོད་པ་མ་གྲུབ་་་་་515

བར་དུ་བློ་ཕྱིར་མི་ལྡོག་པར་སྒྲུབ་པ་ལ་ནན་ཏན་བྱེད་པ་ཞིག་་་་་་་དགོས། དེ་ལྟར་བྱས་ན་ཡུན་རིང་མི་ཐོགས་པར་དངོས་གྲུབ་ཐོབ་ནས་འོང་། སྔོན་ཁྱི་རྐུན་གཅིག་གིས་འཁུར་བ་ཞིག་ཐོབ་པས་ཆུ་འགྲམ་དུ་ཕྱིན་ཏེ་མིག་ཕར་ཅེར་ཚུར་ཅེར་ཡོད་ཙ་ན་ཁོ་རང་གི་་་་གཟུགས་བརྙན་ཆུ་ནང་དུ་ཤར་བ་ཡེ་རེ་མཐོང་བས། ཁོའི་སྙིང་ལ་ཁྱེ་གཞན་ཞིག་གིས་འཁུར་བ་ཐོགས་འདུག་སྙམ་འཕྲོག་པར་་་་་་་་འདོད་ནས་ཆུ་ནང་དུ་ཉབ་པས། ཁོའི་འཁུར་བ་ཆུ་ནང་དུ་ཤོར་སོང་། དེ་བཞིན་ཁ་ཅིག་གིས་སྔར་གྱི་བླ་མའི་མན་ངག་བསྒོམ་འཕྲོ་བཅད་ཀྱིན་དེ་བས་གདམས་ངག་ཟབ་མོ་ཞིག་གཞན་ན་་་་་་་ཡོད་སྙམ་འཚོལ་དུ་སོང་ནས་སྔར་གྱི་ཡོན་ཏན་བག་ཙམ་སྐྱེ་བ་དེ་ཡང་སྟོར་གཏོང་བ་མང་དེ་འདྲ་བྱས་ན་མི་ཡོང་། རང་གི་བླ་མས་གནང་བའི་གདམས་ངག་ཁོ་ན་ལ་གཅིག་དྲིལ་བྱ་དགོས། རྗེ་མི་ལས་ཀྱང་གདམས་ངག་ཟབ་པ་མིན་སྙིང་རུས་ཟབ་པ་ཡིན་པས་སྙིང་རུས་གལ་ཆེ། སྔོན་མི་རྐང་པ་ན་བ་གཅིག་ན་རེ། ང་བསམ་ཡས་སུ་བལྟ་རུ་འགྲོ་ཟེར་བས་གཅིག་གིས་ཁྱོད་རྐང་པ་ན་བས་་་་་ཅང་ཏོ་ལེ་བྱས་པས། ཁོ་ན་རེ་ང་རྐང་པ་ཆད་ཀྱང་རྒྱ་འགྲེས་བྱས་ནས་ཀྱང་འགྲོ་ཟེར་སྐད། དེ་བཞིན་དུ་འོ་སྐོལ་ཡང་ཤི་མ་ཤི་མེད་པར་ཆོས་ཕྱོགས་ལ་འབད་སྙམ་པས་བློ་དེ་ལྟ་བུ་རེ་བསྐྱེད་ནས་་་་་ཆོས་ལ་བརྩོན་དགོས། སྔོན་མི་སོ་ཅན་སོ་མེད་གཉིས་ལ་གཞན་516

གཅིག་གིས་ཤ་ལྷུ་གཅིག་སྤྱི་ལ་དྲངས་པས། གཅིག་གིས་ཁྱོད་ལ་སོ་མེད་པས་ཅང་ཕེད་དེ་བྱས་པས། གཅིག་ན་རེ་སོ་མེད་རུང་སྙིལ་གྱིས་འབྲད་ཟེར། དེ་བཞིན་དུ་འོ་སྐོལ་རྣམས་ཀྱིས་ཀྱང་ཆོས་ཐམས་ཅད་བློས་མི་ཆུན་རུང་ཅི་ནུས་ཀྱིས་ཆོས་ལ་བརྩོན་ཞིང་་་་་་ཆོས་ནམ་ཡང་བློས་མི་གཏོང་བ་ཞིག་དགོས། ལྷོ་བལ་ནས་རྒྱ་གར་ཕན་ཆད་ཀྱི་མི་དེ་འོ་ཅག་པས་སྙིང་རུས་ཆེ་བས། ཁོང་ལ་འདོད་པའི་དོན་ཟས་ནོར་ལྟ་བུ་གཅིག་ཡོད་པས། དེ་མ་གྲུབ་བར་དུ་སར་ཏེ་བཙུགས་ནས་ཅོག་གེ་སྡོད་དེ། གཞུག་ཤི་ནུས་པ་ཡིན་སྐད།དེ་བཞིན་དུ་འོ་སྐོལ་ཡང་ལྟོ་རྒྱབ་ལ་གྱོང་བསྐུར་ནས་དབྱར་་་་་་་་་དགུན་སྟོན་དཔྱིད་མེད་པར་དམ་པའི་ཆོས་ཉམས་སུ་ལེན་ནུས་པ་ཞིག་དགོས། སྔོན་བུ་མོ་གཅིག་བག་མར་བཏང་བ་ཞག་འགའ་ལོན་པ་དང་མ་ཅན་དུ་ཡོང་ནས། ཨ་མ་ང་ནི་ད་ལྟ་ནས་སྐྱོ་ན་ཟེར། དེ་བཞིན་དུ་འོ་ཅག་ཀྱང་ཆོས་སྒོར་ཞུགས་མ་ཐག་ནས་ཆོས་ཀྱིས་བསུན་ནས་བྱས་ན་མ་བྱས་ན་སྙམ། མནོ་བསམ་གང་མིན་ཚད་གཏོང་བ་དེས་མི་འོང་སྐྱོ་ངལ་དང་བསུན་པ་མེད་པར་ཆོས་བྱེད་པ་ལ་བརྩོན་དགོས། སྔོན་བསམ་ཡས་སུ་རྒྱལ་བ་བྱང་ཆུབ་ཀྱིས་རྨ་རིན་ཆེན་མཆོག་ལ་བགྲོ་གླེང་བྱས་པས་ཕམ་པས། རྒྱ་གར་དུ་ཆོས་ཉན་དུ་འགྲོ་ཟེར། རྡོའི་མཆོད་རྟེན་ན་ཡར་བང་རྒྱུག་པ་ལྟར། འོ་ཅག་ཀྱང་བརྩོན་འགྲུས་ཙབ་ཙུབ་དང་། མིག་རི་ཟང་་ 517

ཟིང་བྱས་ཅུང་ཟད་རེ་བསྡོམས་ནས། དེ་ནས་བོར་འཇོག་པའི་བརྩོན་འགྲུས་དེ་འདྲས་མི་འོང་། སྔོན་སོ་མོ་གྲུབ་བའི་ཡུལ་དུ་དག་པ་བྱུང་བས། ཐམས་ཅད་འུར་རྒྱུག་པས་གཅིག་གི་མགོ་སྒོ་ཡི་ཡ་ཐེམ་ལ་བརྒྱབ་ནས་ཆག གཅིག་གིས་མདའ་གཞུ་བླངས་ནས་རྒྱུག་པས་སྒོ་ལ་ཐོགས་ནས་གཞུ་ཆག གཞན་ཡང་གཞུ་བཏབ་ཏུ་བརྡུང་ནས་ཆག་པ་གཅིག་གཉིས་ཙམ་བྱུང་། དེ་ནས་ཕ་ཚད་དུ་ཕྱིན་པས་གནོད་མ་འཁྲོལ་བར་ཡུལ་དུ་ལོག་བྱུང་སྐད། དེ་བཞིན་དུ་གནད་དུ་མི་འགྲོ་བའི་བརྩོན་འགྲུས་ཏབ་ཏབ་པོ་དེ་ལེ་ལོའི་རྒྱུ་ཡིན་དེ་འདྲས་མི་ཡོང་། སྔོན་འབན་བསྒོམ་པོ་ཏོ་བའི་སྤྱན་སྔར་ཕྱིན་པས། པོ་ཏོ་བའི་ཞལ་ནས། འབན་བསྒོམ་ཁྱོད་ཀྱང་བོང་བུ་མགོ་ལྕགས་བྲིམས་པ་གཅིག་འདུག་གོ་གསུངས། དེ་ཇི་ལྟར་ལགས་བྱས་པས། རྣ་བ་བྱེ་བ་རས་བོང་བུ་ལ་མགོ་ལྕག་བྲིམས་པས། མགོ་འཁོར་ནས་ཉི་ཚེ་བའི་དམྱལ་བའི་གནས་སུ་སོང་ངོ་། །དེ་བཞིན་དུ་ཁྱོད་ཀྱང་དགེ་སྦྱོར་རང་དགའ་རབ་བཏུབ་ཙ་ན་་་་་་ཙབ་ཙུབ་བྱེད་དེ་ཆོས་ཀྱི་པམ་སྟོང་དུ་མ་གཞུག་ཅིག བོང་བུའི་མགོར་ཨོ་ལོང་མ་བརྒྱབ་པར་ག་ལེ་ཐོངས་ཤིག ལམ་ལོག་པར་འོང་ངོ་གསུངས་པས། ཡིད་ལ་ཏིག་གིས་སོང་ནས་ནངས་པར་སྔ་མོར་དགེ་བཤེས་ཀྱི་དྲུང་དུ་བྱུང་ནས། དགེ་བཤེས་མདང་གི་བོང་ཆོས་ཨང་དེ་ཟེར་ནས། དགེ་བཤེས་ཕྱག་འཁར་དེངས་དེངས་518

གདའ་སྐད། དེ་བས་ན་ཐམས་ཅད་མཁྱེན་པ་སྒྲུབ་པ་ལ་བརྩོན་འགྲུས་དར་རེ་དྲག་པོ་བྱས་པས་མི་འོང་། ཁོང་གློད་ཞེ་ཆེན་པོ་མནན་ནས་བྱེད་དགོས། དེ་ཡང་གཅིག་ལ་བྱས་པས་མི་འོང་།དགེ་བ་ལ་སྒོ་ཀུན་ནས་འཇུག་པར་བྱ། དེ་ལྟར་བྱས་པས་གཅིག་གི་བར་ཆད་གཅིག་གིས་སེལ། གཅིག་གྲོགས་སུ་གཅིག་སོང་ནས་དགེ་སྦྱོར་ལ་བོགས་ཐོན་པོ་ཡོང་། མདོར་ན་ལེ་ལོ་སྟོམས་ལས་ཀུན་སྤངས་ལ་བརྩོན་འགྲུས་ཡུ་ན་རིང་ལ་ཤུགས་ཆེ་བ་བར་མ་་་་་་ཆད་དུ་བྱས་ན། ལུང་རྟོགས་ཡོན་ཏན་ཡར་ངོའི་ཟླ་ལྟར་འཕེལ་ཞིང་གང་བརྩམས་ལས་ཀྱི་མཐའ་རྣམས་ཡིད་བཞིན་འགྲུབ་པར་འགྱུར་རོ། །བསམ་གཏན་གྱི་ཕ་རོལ་ཏུ་ཕྱིན་པ་ནི། སྔོན་རྒྱ་གར་དུ་དགེ་སློང་གཅིག་གིས་མཆོད་ཁང་གཅིག་ན་ཐང་སྐུ་མང་པོ་བཀྲམ་་་་་་་འདུག་པ་ལ་ཕྱག་གཡས་ནས་བཟུང་རིམ་གྱིས་བལྟས་པས། དེ་ན་གཤིན་རྗེ་གཤེད་ཀྱི་ཐང་སྒུ་གཅིག་འདུག་པ་མཐོང་བས། དེ་ཉིད་ལ་སྐྱེ་བ་སྔ་མའི་ཡི་དམ་གྱེ་ལྷ་ཡིན་པར་དྲན་ནས། དེ་ཀ་ལ་ནགས་གསེབ་དུ་ཕྱིན་ནས་སྒྲུབ་པའི་དངོས་གྲུབ་མོད་ལ་ཐོབ་་་་་་་སྐད། ཡང་དེ་ན་དགེ་ཚུལ་གཅིག་གིས་མཁན་སློབ་ལ་ཞུས་པའི་པོ་ཏི་གཅིག་རྒྱུན་དུ་ཀློག་གིན་ཡོད་པ་ལ། དུས་གཅིག་གི་ཚེ་ནགས་གསེབ་ནས་རྣལ་འབྱོར་པ་གཅིག་བྱོན་ནས། ཁྱོད་ཀྱི་སྐྱེ་བ་སྔ་མའི་519

ལས་འཕྲོ་དང་བསྒོམ་འཕྲོ་དེ་མ་ཡིན། འདི་ཡིན་ནོ་ཞེས་རྣ་བར་ཤུབ་པ་གཅིག་བྱས་པས། དགེ་ཚུལ་དེས་སྔར་གྱི་སྐྱེ་བ་དྲན་ནས།པོ་ཏོའི་སྐུ་ཆིངས་ཀྱང་མ་བསྡམས་པར་འཇིག་རྟེན་གྱི་རྡོག་པ་་་་་་ཐམས་ཅད་རྒྱུན་བཅད་ནས། ནགས་སུ་ཕྱིན་ནས་བསྒོམས་པས་ཐར་པ་ཚེགས་མེད་དུ་ཐོབ་སྐད། ཡང་སྔོན་རྒྱལ་བློན་མང་པོ་ཞིག་འདུན་མ་བྱེད་ཅིང་ཡོད་ཙ་ན། རྣལ་འབྱོར་པ་གཅིག་བྱོན་ནས།རྒྱལ་པོ་ལ་ཁྱོད་ཀྱི་སྐྱེ་བ་སྔོན་མའི་ལས་འཕྲོ་ནི་འདི་ཡིན་ཞེས་་་་་་་ལས་འཕྲོའི་ཆོས་དེ་མཚན་རྣ་བར་ཤིབ་པ་གཅིག་བྱས་པས། རྒྱལ་པོ་དེ་ཉིད་ཀྱིས་སྐྱེ་བ་དྲན་ནས་དེ་ཀ་ལྟར་ནགས་གསེབ་ཏུ་བསྒོམ་དུ་གཤེགས་པས་དངོས་གྲུབ་ཚེགས་མེད་དུ་ཐོབ་སྐད། དེས་ན་སྐྱེ་བ་དྲན་པ་ལ་སོགས་པའི་མངོན་ཤེས་འཆར་བའི་རྒྱུ་ནི་ཞི་གནས་ཀྱི་ཏིང་ངེ་འཛིན་ཡིན། མཉམ་མེད་དྭགས་པོ་ལྷ་རྗེས་དང་པོ་བསམ་གཏན་ལ་བཞུགས་པའི་དུས་ཏིང་ངེ་འཛིན་གྱི་ཟས་ཀྱིས་་་་འཚོ་ནས་ཞག་ལྔ་དྲུག་ཙམ་རེ་འཚོ་བ་མ་གསོལ་ཡང་བཀྲེས་པ་མི་མངའ་ཞིང་སྐུ་ལུས་བདེ་བའི་ཉམས་དང་ལྡན་ཆགས་སྡང་རགས་པ་ནུབ། སྐུ་ལུས་ཀྱི་སྲིན་འབུ་ཐམས་ཅད་ཟད། མནལ་ལམ་དུ་མདོ་སྡེ་གསེར་འོད་ནས་བཤད་པའི་ས་བཅུ་ཐོབ་པའི་སྔ་ལྟས་་་་་་རྣམས་ཇི་ལྟ་བ་བཞིན་དུ་བྱུང་། རྗེ་མི་ལའི་དྲུང་དུ་མཇལ་དུས་མི་ལའི་ཞལ་ནས། དབུ་རུར་སྡོད་དུས་བཀའ་གདམས་ཉན། །གནས་520

པ་བཟང་པོའི་ཏིང་འཛིན་མངའ། །ལ་སོགས་ཐུགས་དགྱེས་པའི་མགུར་གསུངས། རྗེ་བཙུན་གྱིས་ཕྱུགས་རྫི་ལོ་བཅུ་དྲུག་ལོན་པ་ཞིག་ལ་ཁྱོད་རང་གི་མདུན་གྱི་རྣ་རྩེའི་ཐད་ཙམ་དུ་སྟོན་པ་སངས་རྒྱས་སྐུ་འདི་ལྟ་བུ་ཞིག་སྒོམས་ཤིག་གསུངས། ཞི་གནས་ཀྱི་དམིགས་པ་ཞིག་ཕོག་ནས་བཏང་ངོ་། །ནང་དུ་མ་ལོག་པར་ཞག་བདུན་སོ་ང་བས་མི་མང་པོས་བཙལ་ཚེ་རྫ་ཁུང་ཞིག་ནས་ལུས་་་་་་དྲང་པོད་་བསྲངས་ནས་མིག་ཧུ་རེ་འདུག ཅི་བྱེད་པ་ཡིན་དྲིས་པས་ང་བླ་མའི་གདམས་ངག་བསྒོམ་པ་ཡིན་ཟེར། ཞག་བདུན་སོང་ལོག་མི་ཡོང་བ་ཅི་ཡིན་བྱས་པས་ཁོ་ན་རེ། ང་ཡུད་ཙམ་མིན་པ་མ་བསྡད་རྫུན་ཡིན་ཉི་མ་ལ་བལྟ་ཟེར་བལྟས་པས། བསྒོམ་ལ་འཇོག་དུས་ལས་སྔ་བ་འདི་ཅི་ཡིན་ནམ་ཟེར། དེ་ནས་བཟུང་ཞག་ལྔ་དྲུག་སྟོར་ནས་ཡང་ཡང་འཚོལ་དགོས་བྱུང་བ་སྐྱོ་ནས་ཕ་མས་རྗེ་བཙུན་མི་ལའི་དྲུང་དུ་བསྐྱལ་བས་དབང་གདམས་པ་གནང་་་་ནས་བསྒོམས་པས་ཐུགས་ཀྱི་སྲས་རས་པ་སངས་རྒྱས་སྐྱབས་ཞེས་བྱ་བར་གྲགས་སོ། །ཨ་མདོ་ཕྱོགས་ཀྱི་བྱང་པ་བསྒོམ་ཆེན་བྱ་བ་དབུས་ཕྱོགས་སུ་བྱོན་དབང་ལུང་ཁྲིད་གསུམ་ཐོབ་ནས་ཕྱིར་བྱོན་རི་ཁྲོད་དུ་ཏིང་ངེ་འཛིན་གཅིག་གི་ངང་ལ་སྐུ་གཡོ་བ་མེད་པར་ཟླ་རེ་ཟླ་ཕྱེད་རེ་བཞུགས་པ་ཕྱིས་གཞན་ཡོན་བདག་དད་ཅན་་་་་་སོགས་ཀྱིས་ཡུན་རིང་མི་བཞུགས་པར་གསོལ་བ་བཏབ་པས།521

ཞག་བདུན་ལྔ་གསུམ་རེ་ཙམ་ལས་མི་བཞུགས་སྐད། དེས་ན་ཏིང་ངེ་འཛིན་བསྒོམ་ན་ཚེ་འདིར་ཡང་མཐོང་ཆོས་མྱོང་འགྱུར་དུའང་ལུས་སེམས་ལ་བདེ་བ་བསམ་གྱིས་མི་ཁྱབ་ཅིང་། དེ་ལ་བསྟེན་ནས་སྟོང་ཉིད་བསྐྱེད་རྫོགས་སོགས་ལམ་གཞན་བསྒོམ་ན་ས་ཆོད་ཆེན་པོ་བྱུང་མྱུར་དུ་སངས་རྒྱ་བ་སོགས་ཀྱི་དགོས་པ་ཡོད། སྔོན་ཡུལ་རྒྱ་གར་གྱི་རྒྱལ་པོ་མངའ་འོག་ན་རྒྱལ་ཕྲན་ཁྲི་ཕྲག་ཅིག་ཡོད་པ་ལ། སྲས་ཁྱེའུ་གངྒ་མ་ཞེས་བྱ་བ་ཞིག་ཡོད་པ་རྒྱལ་སྲིད་ཀྱི་ཉེས་དམིགས་ལ་འཇིགས་ནས་བྲོས་ཏེ་ནགས་ཁྲོད་ཅིག་ཏུ་སོང་བ་་་་་་་གཞན་རྒྱལ་བུ་ཀུན་ཏུ་དགེ་ཞེས་བྱ་བ་ཞིག་འབོད་དུ་སོང་ནས་་་་་ཚིགས་སུ་བཅད་ནས་སྨྲས་པ། ཁྱིམ་བཟང་དཔལ་དང་འདྲ་བ་བོར་ནས་ནི། །ནགས་ཁྲོད་ཤིན་ཏུ་དབེན་པའི་གནས་བསྟེན་པ། །བདུད་ཀྱིས་བསླུས་སམ་ཡང་ན་སྤྱོས་པར་ངེས། །ཤིན་ཏུ་འཁྲུལ་བས་བདག་ལ་ཚུར་གསོན་དང་། །རྒྱལ་པོའི་སྲིད་བཟུང་ཆོས་ཀྱང་ཁྱེམ་ནས་སྤྱོད། །བྱས་པས། ཁྱེའུ་གངྒ་མས་སྨས་པས། ཁྱོད་ཀྱིས་གསུངས་པའི་ཚིག་རྣམས་ནི། །བྱམས་ནས་གསུངས་པ་ཡིན་མོད་ཀྱང་། །བདག་གི་དོན་དང་ཤིན་ཏུ་འགལ། །ནགས་ཁྲོད་དབེན་པའི་གནས་མཐོང་ན། །འཁོར་མང་རྒྱལ་པོའི་ཕོ་བྲང་དག །གྲོག་ཚང་ཧྲུལ་པོ་དག་དང་མཚུངས། །བྱས་པས། ཡང་རྒྱལ་བུས་སྨྲས་པ། རྒྱལ་སྲིད་འཛིན་པར་མི་བྱེད་ཀྱང་། །ཁྱིམ་དུ་སྡོད་ལ་ཆོས་522

གྱིས་ཤིག །བྱས་པས། ཁྱེའུས་སྨྲས་པ། ཁྱེམ་གྱི་སོ་ནམ་བྱ་བ་ལ། །སྔ་མ་བྱས་པས་ཉོན་མོངས་ནས། །ཕྱི་མ་བྱེད་པའི་ཤ་ཐང་ཆད། །ཁྱིམ་ནི་སྦྲུལ་གྱེ་ཚང་དང་འདྲ། །བྱས་པས། རྒྱལ་བུས་སྨྲས་པ།འཁོར་འདབ་བསྟེན་ལ་བདེ་བར་མནོས། །ནོར་རྫས་བཟུང་ལ་སྦྱིན་པ་ཐོངས། །བྱས་པས། །ཁྱེའུས་སྨྲས་པ། གསེར་གྱི་རི་ལ་གཡུ་ཡི་ཁྲོན་རྡོལ་ཡང་། །ནོར་གྱི་འོས་སུ་རང་སེམས་ཆོག་ཤེས་བཟང་། །དཔལ་གྱི་རི་ལ་སྲིད་ཀྱི་ཆུ་འགྲུབ་ཡང་། །སེམས་ཀྱི་བསྟེན་ས་བླ་མ་དཀོན་མཆོག་བཟང་། །བྱས་པས། ཡང་སྨྲས་པ།འཁོར་བ་མི་རྟག་སྒྱུ་མའི་ཆོས་འདི་ལ། །བླུན་པོ་ཆགས་ཤིང་མཁས་པས་སྨོད་པའི་གནས། །དེས་ན་བདག་ཀྱང་དབེན་པ་བསྟེན་པ་ལགས། །རྒྱལ་བུ་ཉིད་ཀྱང་དབེན་པ་བསྟེན་ན་ལེགས། །ཞེས་སྨྲས་པས་རྒྱལ་བུ་ཀུན་ཏུ་དགེས་ཀྱང་རྒྱལ་སྲིད་བློས་བཏང་ནས་གཉིས་ཀ་ནགས་ཁྲོད་དེར་བཞུགས་ནས་བྱང་ཆུབ་བསྒྲུབས་སོ། །དེ་བཞིན་དུ་འོ་སྐོལ་རྣམས་ཀྱིས་ཀྱང་འདོད་ཡོན་འདུ་འཛིའི་ཉེས་དམིགས་དང་དབེན་པའི་ཡོན་ཏན་བསམས་ནས་ཏིང་ངེ་་་་་འཛིན་བསྒོམ་པའི་ཐོག་མར་འདུ་འཛིའི་གནས་རྣམས་སྤངས་་་་་་ནས་རི་ཁྲོད་དབེན་པའི་གནས་བསྟེན་དགོས། སྔོན་དགེ་སློང་མ་སྦོམ་དགའ་མོ་ཞེས་བྱ་བའི་དགྲ་བཅོམ་གཅིག་ན་རེ། ང་བསྒོམ་བསྒོམས་ནས་གཞན་ཅི་ཡང་བྱེད་དུ་མ་ཁོམས་གསུངས།523

འཕགས་མས་ཅི་བསྒོམ་ལགས་བྱས་པས། ངས་འདོད་པའི་རྣམ་པར་རྟོག་པ་དང་། དགྲ་བོའི་རྣམ་པར་རྟོག་པ་དང་། གནོད་སེམས་ཀྱི་རྣམ་པར་རྟོ་ག་པ་དང་། རྣམ་པར་འཚེ་བའི་རྣམ་པར་རྟོག་པ་དང་། ཉེ་དུའི་རྣམ་པར་རྟོག་པ་དང་། མི་འཆི་བའི་རྣམ་པར་རྟོག་པ་དང་། ཁྱད་དུ་གསོད་པའི་རྣམ་པར་རྟོག་པ་དང་།ཁྱེམ་གྱི་རྣམ་པར་རྟོག་པ་རྣམས་བསྒོམས་བསྒོམས་ནས་གཞན་་་་་བྱེད་པ་མ་ཁོམས་གསུངས་ནས་གཞན་ལ་བརྡའ་མཛད་པ་ཡིན་་་་སྐད། དེ་བཞིན་དུ་འོ་སྐོལ་རྣམས་ཀྱང་རྣམ་པར་རྟོག་པ་དེ་དག་གི་དབང་དུ་སོང་ན་ཞི་གནས་ཀྱི་བསྒོམ་སོགས་ཆོས་སྒྲུབ་པ་ལ་མི་ཁོམས་པས། བསམ་གཏན་བསྒོམ་པའི་ཐོག་མར་རྣམ་རྟོག་ཐམས་ཅད་སྤང་དགོས། དེ་ནས་གནས་དབེན་པར་བསམ་གཏན་ནམ་ཏིང་ངེ་འཛིན་ནམ་ཞི་གནས་དེ་ཇི་ལྟར་བསྒོམ་སྙམ་ན། པོ་ཏོ་བའི་གསུང་སྒོས་ལས། བདེ་བའི་སྟན་ལ་འདུག་སྟེ་སེམས་བསྐྱེད་སྔོན་དུ་འགྲོ་བས། ལུས་སེམས་ཆམ་ལ་ཕབ་ལ། ཕྱི་བལྟས་ཀྱི་དམིགས་པ་སྐུ་འམ་བུམ་པ་ལ་སོགས་པ་ལ་དམིགས་པ་གཏད། ནང་བལྟས་ཀྱི་དམིགས་པ་ལྷ་བསྒོམ་པ་འམ། རྩ་རླུང་ཀེང་རུས་ལ་སོགས་པ་ལ་སེམས་གཏད་ཅིང་། བྱེང་རྒོད་དུ་མ་སོང་བར་དམིགས་པ་དེ་ཉིད་ལ་མ་ཡེངས་པར་བྱས་ནས་བསྒོམ་པས། འཇིག་རྟེན་པའི་བསམ་གཏན་བཞི་དང་། གཟུགས་མེད་524

པའི་སྙོམས་པར་འཇུག་པ་བཞི་དང་། འགོག་པའི་སྙོམས་པར་འཇུག་པ་ལ་སོགས་པའི་ཏིང་ངེ་འཛིན་རྣམས་རིམ་གྱིས་སྐྱེ་ཞིང་ཉམས་སུ་པྱོང་ལ། དེ་དག་ནི་བྱང་ཆུབ་སེམས་དཔའི་ལམ་སྟེགས་དང་། བསྟེ་གནས་ཙམ་ཡིན། དེ་ལ་བསྟེན་ནས་འཇིག་རྟེན་ལས་འདས་པའི་ཞི་གནས་ལྷག་མཐོང་མཚུངས་ལྡན་གྱི་ཏིང་ངེ་འཛིན་རང་ཤུགས་ཀྱིས་སྐྱེ་གསུང་བ་ལྟར་ཕྱི་བལྟས་ནང་བལྟས་ཀྱི་་་་་་་་་་དམིགས་བསྟེན་གང་རུང་ཞིག་ལ་བསྟེན་ནས་ཞི་གནས་སྒྲུབ་ཀྱང་ལེགས་མོད། འོན་ཀྱང་སྔོན་སངས་རྒྱས་བཅོམ་ལྡན་འདས་ཀྱིས།འཁོར་རྣམས་ལ་དགེ་སློང་དག་དགོན་པ་དང་ཤིང་དྲུང་དང་།ས་ཕུག་ལ་སོགས་པ་ན་འཇིགས་ཤིང་སྤུ་ཟིང་ངེ་བྱེད་ནའང་ང་་་་་རྗེས་སུ་དྲན་པར་གྱིས་ཤིག་དང་། འཇིགས་པ་མེད་པར་འགྱུར་རོ་གསུངས། དེས་ན་སངས་རྒྱས་རྗེས་སུ་དྲན་ན་འཇིགས་པ་ཀུན་ལས་གྲོལ་ཞིང་། གཞན་ཡང་སངས་རྒྱས་ཡིད་ལ་དྲན་པ་ཙམ་གྱེས་བསྐལ་པ་གྲངས་མེད་པའི་སྡིག་པ་འདག་ཅིང་། བསོད་ནམས་ཀྱི་ཚོགས་རྒྱ་ཆེན་པོ་རྫོགས་པ་དང་། ཞི་གནས་ཀྱི་ལམ་རྒྱུད་ལ་བདེ་བླག་ཏུ་སྐྱེ་ཞིང་། གསང་སྔགས་བསྐྱེད་རྫོགས་ཀྱི་སྣོད་རུང་དུ་འགྱུར་བ་དང་འཆི་ཁར་དྲན་པ་མི་ཉམས་ཤིང་སངས་རྒྱས་ཀྱི་་་་་་སྣང་བ་མི་འབྲལ། ཚེ་འཕོས་ནས་ཀྱང་སངས་རྒྱས་ཀྱིས་ལམ་སྣ་དྲངས་ཏེ་འོག་མིན་དགའ་ལྡན་བདེ་བ་ཅན་སོགས་སངས་རྒྱས་525

ཀྱི་ཞིང་ཁམས་རྣམ་པར་དག་པ་བགྲོད་ཅིང་། སྐྱེ་བ་འདི་ནས་ཚེ་རབས་ཐམས་ཅད་དུ་སྟོན་པ་ཐུགས་རྗེ་ཅན་གྱིས་དགེ་བའི་་་་་་་་་་བཤེས་གཉེན་མཛད་ནས་མ་ནོར་བའི་ལམ་བསྟན་ཏེ་སངས་རྒྱས་ཀྱི་ས་ལ་འཇོག་པ་སོགས་ཕན་ཡོན་མཐའ་ཡས། དེས་ན་འདིར་ཞི་གནས་དམིགས་རྟེན་གྱི་གཙོ་བོ་ཐུབ་དབང་གི་སྐུ་གཟུགས་ལ་་་་་་་བྱས་ཏེ་ཞི་གནས་སྒྲུབ་པར་བྱའོ། །སྔོན་རྣལ་འབྱོར་གྱི་དབང་ཕྱུག་དཔལ་མི་ལ་བཞད་པའི་རྡོ་རྗེས། ལྷོ་བྲག་མར་པའི་དྲུང་དུ་གདམས་ངག་རྣམས་རྫོགས་པར་གསན་བླ་མའི་བཀའ་བཞིན་ལྷོ་བྲག་སྟག་གཉའི་བྲག་ལ་བསྒོམས་པའི་དུས་མཆོད་ཀོང་མར་ཁུས་བཀང་བ་མར་མེ་སྦར་ནས་སྤྱི་བོར་བཞག་སྟེ། མར་མེ་མ་རྫོགས་བར་དུ་ལུས་མི་འགུལ་བར་ཉིན་མཚན་ཐོག་ཐག་འདའ་བར་་་་་་་བྱས་ཏེ་ཟླ་བ་བཅུ་གཅིག་སྟན་གྱི་དྲོད་མ་ཡལ་བར་བསྒོམས་ནས།མར་པའི་སྐུ་མདུན་དུ་བྱོན་ཏེ་རྟོག་འབུལ་བྱས་པ་ལ། རྒྱུ་མཚན་དུ་མའི་སྒོ་ནས་མཉམ་པར་བཞག་པའི་ཚེ་རྣམ་རྟོག་རྒྱུན་ཆད་་་་་་ནས་སེམས་རྟོག་མེད་དུ་ལྷན་སོང་སྟེ། ལོ་དང་ཟླ་བ་ཞག་ལ་སོགས་པ་ཅི་ཙམ་སོང་ཡང་རང་གིས་མི་ཤེས་པར་གཞན་གྱིས་་་་་་ཚོད་འཛིན་དགོས་པར་བྱུང་ན་ཞི་གནས་སྐྱེས་པ་ཡིན་སྙམ་་་་་་་་་་ལགས་ཞུས་པས་ཐུགས་དགྱེས་པ་བྱུང་། དེ་བཞིན་དུ་འོ་སྐོལ་རྣམས་ཀྱིས་ཀྱང་མཚན་བཅས་སངས་རྒྱས་ཀྱི་སྐུ་དང་། མཚན་526

མེད་རང་གི་སེམས་ལ་དམིགས་ནས་ཞི་གནས་ལོ་ཟླ་བ་བྱས་སྒྲུབ་སྟེ་ནམ་མཉམ་པར་བཞག་ཀྱང་རྣམ་རྟོག་རྒྱུན་ཆད་ནས་རྟོག་་་་་་་མེད་དུ་ལྷན་གྱེས་སོང་གཡོ་འཁྲུག་མེད་པར་རི་བོ་བཞིན་བརྟན་ལ། བཏང་ན་དགེ་བའི་དམིགས་པ་ཀུན་ལ་འཇུག་ཅིང་ལུས་སེམས་ལས་སུ་མི་རུང་བའི་གནས་ངན་ལེན་གྱི་སྒྲིབ་པ་མཐའ་་་་་་དག་དག་ནས་ལུས་ཡང་ཞིང་བདེ་ལ་སེམས་གསལ་ཞིང་དགའ་་་་བའི་ཉམས་སོགས་ལུས་སེམས་ལས་སུ་རུང་བས་ཤིན་སྦྱངས་ཀྱི་་་་བདེ་བ་རྒྱུན་ཆད་མེད་པ་ཆུ་བོའི་རྒྱུན་གྱི་ཏིང་ངེ་འཛིན་ལ་ནམ་་་་འདོད་འདོད་དུ་གནས་པ་བྱུང་ན་ཞི་གནས་སྐྱེས་པ་ཡིན། སྐྱེས་འདུག་སྙམ་ནས་མི་འཇོག་པར་ད་དུང་བསྒོམ་ན་སྤྱན་དང་་་་་་་་་་མངོན་ཤེས་རྫུ་འཕྲུལ་སོགས་ལམ་རྟགས་ཀྱི་ཡོན་ཏན་ཅི་རིགས་་་་དངོས་སམ་ཉམས་དང་རྨི་ལམ་ལ་འབྱུང་བས་དེ་ལྟ་བུའི་རྟགས་ཁྱད་པར་ཅན་མ་བྱུང་གི་བར་དུ་འབད་པར་བྱའོ། །སྔོན་ཇོ་བོ་ཁུ་འོད་སེང་རྒྱལ་བྱ་བས་དགེ་བཤེས་སྟོན་པ་ལ་རྟོག་པ་ཕུལ་བ།དངོས་གྲུབ་དངོས་གྲུབ་སྐད་པ་དེ་ཉོན་མོངས་པ་མཐའ་དག་ཇེ་ཆུང་ཇེ་ཆུང་ལ་སོང་བ་ཞིག་ལགས་སྙམ་ཞུས་པས། དགེ་བཤེས་ཐུགས་མཉེས་ཏེ། ཇོ་བོ་ཁུ་འོད་སེང་རྒྱལ་གྱི་དེ་ཡིན་གསུངས་སྐད།དེས་ན་འོ་སྐོལ་རྣམས་ཀྱིས་ཀྱང་། ཏིང་ངེ་འཛིན་བསྐྱངས་པས་ནང་གི་ཉོན་མོངས་པ་ཐམས་ཅད་ཇེ་ཆུང་ཇེ་ཆུང་ལ་སོང་ ཕྱི་527

རོལ་གྱི་དངོས་པོ་ཐམས་ཅད་ལ་ཆགས་ཞེན་ཇེ་ཆུང་ཇེ་ཆུང་ལ་་་་་སོང་ན་དེ་ཀ་ལ་དངོས་གྲུབ་ཀྱང་ཟེར་བས། དེ་འདྲ་གཅིག་འོང་དགོས། སྔོན་བྱང་པ་མོ་གཅིག་གིས། སྔར་ཞིང་འདེབས་མ་མྱོང་བས་ཕྱིས་བོད་དུ་ཞིང་ཆུང་ཞིག་ལ་ས་བོན་བཏབ་པས། སྟོན་ཀ་སྟོན་ཐོག་གཉིས་འགྱུར་གྱིས་བྱུང་ཚེ། མོ་རང་གིས་སྔར་བས་ནས་མང་པོ་བྱུང་སྙམ་དགའ་བ་བྱུང་། དེ་བཞིན་དུ་འོ་སྐོལ་རྣམས་ཀྱིས་སྔར་ཏིང་ངེ་འཛིན་བསྒོམ་མ་མྱོང་བས་བསྒོམ་པའི་ཚེ། ལུས་ལ་བདེ་བ་སེམས་ལ་བདེ་གསལ་མི་རྟོག་པའི་ཉམས་སོགས་སྐྱེས་ནས་སྔར་བས་བཟང་གི་ཨང་སྙམ་པས་དགའ་བ་ཞིག་འོང་་་་་་་་་་དགོས། བྱུང་ཡང་ང་རྒྱལ་དང་རློམ་སེམས་མེད་པར་བྱས་ཏེ། ད་དུང་ཡང་འབད་དེ་བསྒོམ་པར་བྱ། སྔོན་དབུས་ཀྱི་སྣ་དམར་དགོན་པ་ན། བསྒོམ་ཆེན་བཟང་དུ་རེ་བ་ཁ་ཅིག་ཡོད་པ་ལ། ཆང་ངར་བསྒོམ་པ་བྱ་བ་ན་རེ། འུ་ཅག་ས་ཚོད་གང་ཙམ་ཡིན་ཟེར་བ་ལ། སྒོམ་སེར་བྱ་བ་ན་རེ། འུ་ཅག་ལ་ས་ཐོབ་པའི་རྟགས་གང་ཡང་མེད་ཟེར། དགེ་བཤེས་མཐའ་བཞིའི་སློབ་མ་ན་རེ། འུ་ཅག་ས་ཚོད་འཇིག་རྟེན་པ་ཡིན་ཟེར་སྐད། དེ་བཞིན་དུ་འོ་སྐོལ་རྣམས་ཀྱིས་ཀྱང་ཏིང་ངེ་འཛིན་སོགས་བསྒོམ་བློ་བྱས་ཀྱང་ས་ལམ་གྱིས་དྲོད་རྟགས་གང་ཡང་མེད་ཅིང་། ས་ཚོད་འཇིག་རྟེན་པ་ལས་མ་འཕགས་པར། ཁྱད་མེད་པ་བྱུང་ན་གནད་དུ་མ་སོང་བ་ཡིན་པས།528

བསྒོམས་པས་རྒྱུད་ལ་སྐྱེས་པའི་རྟགས་སྒོ་གསུམ་ལ་འཆར་བ་་་་་་་ཞིག་བྱ་དགོས། སྔོན་རྭ་སྒྲེང་ན་ཁམས་པའི་སྒོམ་པ་ཡེ་ཤེས་བྱ་བ་སེམས་གནས་པ་བཟང་པོ་ཡོད་པས། དགེ་བཤེས་སྤྱན་སྔ་པ་དང་གཉིས་ལ། འབར་བ་རྣམ་གཉིས་ཟེར་ནས། ཀུན་གྱིས་ཡིད་སྨོན་བྱེད་པ་དེ། ཕྱིས་ཁམས་སུ་སོང་ནས་ཉོན་མོངས་པ་ཆེར་འབར་ནས་གཞན་ལ་མཐུ་བྱེད་པ་ཞིག་བྱུང་། ཡང་སྔོན་སྟོད་ལུང་པའི་སྒོམ་ཚན་པ་ཞིག་ལ་དགོང་མོ་ཆུ་ཟངས་བུམ་གང་སྤྱི་བོར་བཞག་ནས་བསྒོམ་པས་ནངས་པར་ཚུན་ཆད་དེ་མི་གཡོ་བར་གནས་་་་་་་པའི་ཏིང་ངེ་འཛིན་བརྟན་པོ་ཡོད་ཀྱང་། དེས་ཀྱང་མཚམས་ཁོང་ནས་འདུན་མ་ངན་པ་བྱས། ཕྱིས་སྡེ་འཁྲུག་བྱེད་པའི་དཔོན་པོ་ཞིག་བྱུང་། སྔོན་ལྷག་སྤྱོད་ཀྱིས་ཏིང་ངེ་འཛིན་བསྒོམས་པས་བརྟན་པ་ཐོབ་ཀྱང་། ཕྱིས་ཉོན་མོངས་པ་ཆེར་འབར་མི་དགེ་བའི་ལས་ཚན་པོ་ཆེ་མང་པོ་བསགས་ནས་དམྱལ་བར་སྐྱེ་བ་བྱུང་། དེ་བཞིན་དུ་འོ་སྐོལ་རྣམས་ཀྱིས་ཏིང་ངེ་འཛིན་སོགས་བསྒོམ་གང་་་་བྱས་ཀྱང་ཉོན་མོངས་པའི་གཉེན་པོར་མ་སོང་བར་གྲོགས་སུ་་་་་་་སོང་ན་མི་འོང་བས། ཉོན་མོངས་པའི་གཉེན་པོར་འགྲོ་བ་ཞིག་བྱ་དགོས། སྔོན་ཕྱུག་པོའི་བྱེས་པས་མར་ཟན་ཟ་བ། མི་ལྟོགས་ཀྱི་བུ་ཚས་མཐོང་སྟེ་ཨ་མ་ལ་ང་ཡང་མར་ཟན་འདོད་བྱས་པས། མ་ན་རེ། འུ་བུ་ལ་མར་མེད་པས་མར་ཟན་སྦྱིན་རྒྱུ་ག་ན་ཡོད། ཁོང་529

ཕྱུག་པོ་ལ་འགྲན་པས་ཅི་ལ་ཕན་བྱས་པས། བྱེས་པས་ཅི་ཡང་མི་ཟེར་སྐད། དེ་བཞིན་དུ་རང་རེ་ཡང་དམིགས་པ་སྣ་གཅིག་ལ་ཞག་གཅིག་སྟན་ཐོག་ཏུ་བསྡད་ནས་བསྒོམ་མ་མྱོང་ཞིང་རྒྱུད་ལ་ཡོན་ཏན་གང་ཡང་མེད་པར་གཞན་ཐོས་བསམ་བསྒོམ་གསུམ་དཀའ་ཐུབ་མང་པོ་བྱས་པའི་སྐྱེས་བུ་དམ་པ་ཀུན་གྱི་བདེ་སྐྱིད་སྙན་་་་་་་་གསུམ་ལྟ་བུ་འདོད་ཀྱང་ག་ནས་འོང་། ཚེ་འདིའི་བདེ་སྐྱིད་སྙན་གསུམ་འདོད་ཀྱང་སྔོན་ལ་ཚེ་འདི་ལ་མ་བལྟས་པར་སྡུག་ཁུར་་་་་་བྱས་དབེན་པར་བསམ་གཏན་སྐྱོང་ནུས་ན་ཚེ་འདིའི་བདེ་སྐྱིད་མི་འདོད་ཀྱང་ཤུགས་ཀྱི་འོང་། སྔོན་མི་གཅིག་གིས་ཡུར་བ་གཅིག་ན་ཉ་ཆེན་པོ་གཅིག་ཤི་ལ་ཁད་འདུག་པ་བླངས་ནས། རྫིང་བུ་ཉེ་འུས་གང་བ་གཅིག་གི་ནང་དུ་བཞག་པས། ཉ་དེས་ཉེའུ་ཆུང་བ་ཀུན་རུབ་ཀྱིས་ཟོས་པས་སླར་སྡིག་པར་སོང་། ཡང་གཅིག་གིས་ཆུ་བོ་ཆེན་པོ་གཅིག་ལ་ཟམ་པ་གཉིས་གསུམ་བཙུགས་པས། གྲུ་པ་མང་པོ་ལྟོགས་རིར་ཤི་སྐད། དེས་ན་གཞན་ཕན་གྱི་བསམ་པས་སེམས་ཅན་གྱི་དོན་བྱས་རུང་ནོར་ཉེན་ཆེ་བས་རང་རྒྱུད་ལ་་་་་་་་་མངོན་ཤེས་མ་ཤར་བར་དུ། ཆོས་ལྟར་བཅོས་པའི་ཙབ་ཙུབ་ཐམས་ཅད་རེ་ཞིག་བར་དུ་བཞག་ནས་བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་ཀུན་ནས་བསླངས་་ཏེ་དབེན་པར་བསམ་གཏན་་་་སྐྱོང་བ་ལ་འབད་དགོས། སྔོན་དགེ་བཤེས་སྟོན་པ་བཞུགས་་པའི་530

དུས། རྭ་སྒྲེང་གི་གླིང་གསེབ་དེར། འཆལ་བ་དང་དམ་ཉམས་ལ་སོགས་པ་མི་གཏོང་། ངའི་བསྒོམ་ཆེན་སྒྲུབ་པ་རྣལ་མར་བྱེད་པ་ལ་ཉམས་གྲིབ་འོང་གསུངས་ནས་བསྲུང་སྐད། དེས་ན་འོ་སྐོལ་རྣམས་ཀྱིས་ཀྱང་ཏིང་ངེ་འཛིན་སོགས་བསྒོམ་བྱེད་དུས་སུ་སྤྱིར་་་་གྲིབ་ལ་འཛེམས་ན་བཟང་ཁྱད་པར་དབོ།ར་གྲིབ་འདི་ལ་འཛེམ་་་་དགོས། དཀོར་གྲིབ་འདི་གཞན་ལས་འཇིགས་ཏེ་སྤྱན་སྔ་བས།དཀོར་གྱིས་ཚོས་པས་འཕྲལ་དུ་ཇེ་བླུན་སོང་། བོང་བུ་མངོན་སུམ་འོང་ངོ་ཤཱཀྱའི་སྲས། །གསུངས་པ་དང་། རྗེ་མི་ལས་སློབ་མ་ལ།དཀོར་གཉན་པོ་སྲོག་གི་སྤུ་གྲི་དེ། །མང་དྲགས་ན་ཐར་པའི་སྲོག་རྩ་གཅོད། །གསུངས། དེས་ན་དཀོར་གྲིབ་སོགས་གྲིབ་ཐམས་ཅད་ཀྱིས་མ་གོས་པར་ཉམས་རྟོགས་གཅིག་སྐྱེ་བར་འདོད་ན་དབེན་པ་བསྟེན་དགོས་ཏེ། འཆད་ཁ་བའི་ཞལ་ནས། དཀའ་ཐུབ་ཀྱི་རི་སུལ་དུ་དྲང་སྲོང་གི་སྤྱོད་ཚུལ་གྱིས་གནས་ནུས་པ་ཞིག་བྱུང་ན་ད་གཟོད་ཕས་བུ་གསོས་པ་བྱ་བ་ཡིན་སུངས། དེས་ན་ཆོས་སྤྱི་དང་ཁྱད་པར་ཞི་གནས་བསྒོམ་པར་འདོད་པས་ཚེ་འདིའི་བྱ་བ་་་་་་་་་་ཐམས་ཅད་བློས་བཏང་སྟེ། རི་ཁྲོད་དབེན་པའི་གནས་སུ་གཅིག་བུར་དྲང་སྲོང་གི་སྤྱོད་ཚུལ་གྱིས་གནས་པ་ཞིག་བྱུང་ན་རིང་པོར་མི་ཐོགས་པར་ཏིང་ངེ་འཛིན་མཆོག་ཐོབ་པར་སངས་རྒྱས་བྱང་་་་སེམས་རྒྱ་བོད་ཀྱི་མཁས་གྲུབ་རྣམས་ཀྱིས་ཡང་ཡང་གསུངས་པས་531

ན་བློ་གྲོས་དང་ལྡན་པ་རྣམས་ཀྱིས་ཚེ་ཐུང་ནམ་འཆི་ཆ་མེད་་་་་་་་འདོད་ཡོན་དུག་ཆུའི་ཉེས་དམིགས་རྣམས་བསམས་ཏེ་དབེན་་་་་་པའི་གནས་སུ་ཏིང་ངེ་འཛིན་ལ་སོགས་དམ་པའི་ཆོས་ཀྱི་བདུད་རྩིའི་རོ་མཆོག་མྱོང་བ་ལ་ཉིན་མཚན་མེད་པར་བརྩོན་པར་་་་་་་་་་རིགས་སོ། །ཤེས་རབ་ཀྱི་ཕ་རོལ་ཏུ་ཕྱིན་པ་ནི། སྔོན་སངས་རྒྱས་སྣ་ཚོགས་མེ་ཏོག་ཅེས་བྱ་བ་འཁོར་ཉན་ཐོས་ཀྱི་དགེ་འདུན་བྱེ་བ་་་་་ཕྲག་དགུ་བཅུ་རྩ་དྲུག་དང་བཅས་པ་ལ་འཁོར་ལོས་བསྒྱུར་བའི་རྒྱལ་པོ་མུ་ཁྱུད་ཀྱིས་ལོ་བརྒྱད་ཁྲི་བཞི་སྟོང་གི་བར་དུ་གནས་ཁང་ཡོ་བྱད་ན་བཟའ་ཞལ་ཟས་སོགས་ཀྱིས་བསྙེན་བཀུར་བསམ་གྱིས་མི་ཁྱབ་པ་བྱས་པས། ཉིན་གཅིག་གི་ཚེ་རྒྱལ་པོའི་བུ་སྟོང་གི་ནང་ནས། ཁྱེའུ་ཆོས་དང་ཆོས་བཟང་གཉིས་ཀྱིས། དེ་བཞིན་གཤེགས་པ་ལ། རྒྱལ་པོ་མུ་ཁྱུད་འཛིན་གྱིས་ཡུན་རིང་པོ་ཇི་སྲིད་དུ་དགེ་བའི་རྩ་བ་འདི་ལྟ་བུ་བསྐྱེད་པ་རྣམས་ཟིལ་གྱིས་གནོན་པའི་དགེ་བའི་རྩ་བ་གཞན་མཆིས་སམ་ཞུས་པས། དེ་བཞིན་གཤེགས་པ་མེ་ཏོག་སྣ་ཚོགས་ཀྱི་ཞལ་ནས། རྒྱལ་པོ་མུ་ཁྱུད་འཛིན་འདིས་བསོད་ནམས་ཀྱི་སྦྱིན་པ་གཏོང་བ་གང་ཡིན་པ་དེ་བས་ནི། བྱང་ཆུབ་སེམས་དཔའ་གང་ཞིག་དགོན་པའམ་དབེན་པ་ཞིག་ན་གནས་་་་་ཤིང་སེ་གོལ་གཏོགས་པ་ཙམ་ཞིག་ཆོས་ཐམས་ཅད་མ་སྐྱེས་པའོ། །532

ཞེས་བཟོད་པ་ཐོབ་པ་གང་ཡིན་པ་དེ་བསོད་ནམས་ཀྱི་ཕུང་པོ་་་་་ཆེས་ཆེ་བར་རིག་པར་བྱའོ། །རིགས་ཀྱི་བུ་རྒྱལ་པོ་མུ་ཁྱུད་འཛིན་འདིས་སྦྱིན་པ་ལྟ་ཞོག་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་རེ་རེས་ཀྱང་རྒྱལ་པོ་མུ་ཁྱུད་འཛིན་་་་་་་་་འདིས་སྦྱིན་པ་ཇི་སྙེད་པ་དེ་སྙེད་ཅིག་སྦྱིན་པར་གྱུར་པ་དེ་བས།བྱང་ཆུབ་སེམས་དཔའ་དབེན་པར་གནས་པ་ལྷག་པའི་བསམ་པ་དང་ལྡན་པས་ཚུལ་བཞིན་རབ་ཏུ་བརྩོན་པ་ཞིག་གིས། ཆོས་ཐམས་ཅད་སྟོང་པ་ཉིད་དང་། འོང་བ་མེད་པ་དང་འགྲོ་བ་མེད་པ་ཞེས་བྱ་བར་སེ་གོལ་གཏོགས་པ་ཙམ་ཞིག་ཏུ་བཟོད་ཅིང་་་་་་་་་གནས་པར་གྱུར་ན་སྔ་མ་དེ་བས་བརྒྱ་སྟོང་གི་ཆར་ཡང་ཉེ་བར་མི་འགྲོ་བ་སོགས་རྒྱ་ཆེར་གསུངས་སོ། །དེ་ནས་ཁྱེའུ་གཉིས་ངོ་མཚར་ནས་རབ་ཏུ་བྱུང་། དེའི་རྗེས་ལ་རྒྱལ་པོ་འཁོར་བཅས་ཀྱིས་ཀྱང་དེ་ཐོས་ནས་རབ་ཏུ་བྱུང་། དེས་ན་དབེན་པར་གནས་ནས་ཟབ་མོ་སྟོང་པ་ཉིད་ཀྱི་དོན་ལ་ཡུད་ཙམ་རེ་མཉམ་པར་བཞག་ན་ཕན་ཡོན་དེ་ལྟ་བུ་ཡོད་ན་ཡུན་རིང་བསྒོམས་ན་སྨོས་ཅི་དགོས།ཡང་སྔོན་དགེ་སློང་དཔལ་སྦྱིན་གྱིས་ཚོང་དཔོན་གྱི་བུ་མོ་ལ་་་་་་་་་འདོད་པ་སྤྱད། དེའི་ཁྱོ་ག་བྱེད་རྒྱུའི་ཚོང་དཔོན་གཞན་གྱི་བུ་ཞིག་ཡོད་པ་ལའང་དུག་བཏང་ནས་གསོད་དུ་བཅུག ཕྱིས་ཤིན་ཏུ་གནོང་ཞིང་འགྱོད་ནས། བདག་འདི་ལས་ཐར་བར་ནུས་པ་སུ་ལ་533

ཡོད་དམ་སྙམ་ནས་གཙུག་ལག་ཁང་ཀུན་གྱི་སྒོར་ཕྱིན་ནས་ས་ལ་འགྱེལ་ཏེ། ཀྱེ་ཧུད་ཀྱེ་ཧུད་བདག་ནི་དམྱལ་བར་སྐྱེ་བར་འགྱུར་རོ་ཞེས་སྨྲེ་སྔགས་བཏོན་པས། དེའི་ཚེ་གང་ཞེས་བྱ་བའི་གཙུག་ལག་ཁང་གི་སྒོ་དྲུང་དུ། བྱང་ཆུབ་སེམས་དཔའ་འཇིགས་སྒོལ་དང་མཇལ་ཏེ། དགེ་སློང་དག་ཁྱོད་ཅིའི་ཕྱིར་ས་ལ་འགྱེལ་ནས་སྡུག་བསྔལ་བར་གྱུར། དེས་སྨྲས་པ། བདག་གིས་འཇིགས་སུ་རུང་བའི་ལས་འཁྲིག་པ་སྤྱད་མི་ཡང་བསད་པས་བདག་ངེས་པར་དམྱལ་་་་བར་སྐྱེས་པར་འགྱུར་རོ། །བྱང་ཆུབ་སེམས་དཔའ་འཇིགས་སྒྲོལ་གྱི་ཞལ་ནས། དགེ་སློང་མ་འཇིགས་དང་ངས་ཁྱོད་ཀྱི་འཇིགས་པ་མེད་པར་བྱ་གསུངས། ནགས་འཐུག་པོ་ཞིག་ཏུ་ཁྲིད་དེ་བྱང་ཆུབ་སེམས་དཔའ་འཇིགས་སྒོལ་ནམ་མཁའི་མཐོངས་སུ་ཡར་་་་་་་་་་་་་འཕགས་ནས། ཆོས་རྣམས་གསོབ་སྟེ་སྟོང་ཞིང་སྙིང་བོ་མེད། །སྨིག་རྒྱུ་འདྲ་བཞིན་སྤྲིན་དང་མཚུངས་པ་སྟེ། །འདོད་ཆགས་ཞེ་སྡང་གཏི་མུག་དངོས་པོ་མེད། །ཆོས་རྣམས་འདི་དག་རྒྱུ་དང་རྐྱེན་ལས་གྲུབ། །རྒྱུ་དང་རྐྱེན་རྣམས་ངོ་བོ་ཉིད་ཀྱིས་སྟོང་། །རྩ་བ་མི་དམིགས་གདོད་ནས་རབ་ཏུ་ཞི། །ཐོག་མཐའ་དབུས་མེད་དབེན་ཞིང་སྙིང་པོ་མེད། །ཆོས་འདི་ཐམས་ཅད་གདོད་ནས་ཞི་བ་སྟེ། །ཐམས་ཅད་མ་སྐྱེས་རང་བཞིན་འོད་གསལ་བ། །ཞི་ཞིང་མི་གནས་མྱ་ངན་འདས་པར་མཐོང་། །དེ་ལྟར་ཤེས་པས་ཆོས་རྣམས་རྣམ་534

པར་གྲོལ། །ཞེས་གསུངས་པ་དེ་ཐོས་པ་དང་ལྷའི་བུ་ཉི་ཁྲི་ཉིས་སྟོང་གིས་མི་སྐྱེ་བའི་ཆོས་ལ་བཟོད་པ་ཐོབ། དགེ་སློང་དཔལ་སྦྱིན་ཡང་སྡིག་པ་དང་སྡུག་བསྔལ་འཇིགས་སྐྲག་ཀུན་ལས་རྣམ་པར་་་་གྲོལ་ཏེ་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །སངས་རྒྱས་ཀྱི་ཞལ་ནས། འཇམ་དཔལ་ཆོས་འདི་དག་ནི་སྒྲིབ་པ་མེད་པར་ཅི་ཙམ་དུ་འདོད་པ་ལ་ལོངས་སྤྱོད་ལ། སྲོག་གིས་བར་ཆད་བྱས་བཞིན་མི་སྐྱེ་བའི་ཆོས་ལ་བཟོད་པ་ཐོབ་པ་ལ་ལྟོས། དེ་ཅིའི་ཕྱིར་ཞེ་ན། དེས་ཁམས་གསུམ་པོ་དེ་དག་ཐམས་ཅད་ཡང་དག་པ་མ་ཡིན་པར་ཤེས་ཤིང་། སེམས་ཅན་མིག་ཡོར་དང་འདྲ་བར་ཤེས་པའི་ཕྱིར་རོ། །འཇམ་དཔལ་སྒྱུ་མ་ལྟ་བུའི་སེམས་ལ་གནས་པ་ལ་ནི། ཆོས་གང་ཡང་སྒྲིབ་པ་མེད་དོ། །འཇམ་དཔལ་བྱིས་པ་སོ་སོའི་སྐྱེ་བོ་རྣམས་ནི། རང་གི་རྟོག་པས་སེམས་ཅན་དམྱལ་བ་དང་།དུད་འགྲོའི་སྐྱེ་གནས་དང་། གཤིན་རྗེའི་འཇིག་རྟེན་དུ་ལྟུང་བར་འགྱུར་ཏེ། མེད་པའི་ཆོས་རྣམས་ལ་ལོག་པར་བལྟས་པས་སྡུག་བསྔལ་ཉམས་སུ་མྱོང་བར་འགྱུར་བའོ་གསུངས། སྔོན་རྒྱལ་པོ་མ་སྐྱེས་དགྲས། ཕ་གཟུགས་ཅན་སྙིང་པོ་བསད། སྟོན་པ་ལ་གླང་ཆེན་རྦད། དགེ་འདུན་ཕོ་མོའི་འཚོ་བ་བཅད། དགྲ་བཅོམ་མ་སེར་སྐྱ་བ་ལ་ཟང་མོ་ཆུང་མ་དབང་མེད་དུ་བཀུར་བ་སོགས།སྡིག་པའི་ལས་ཚན་པོ་ཆེ་བྱས་པ་ལ་ཕྱིས་ཤིན་ཏུ་གནོང་ཞིང་་་་་་་་535

འགྱོད་དེ་འཆི་ཚད་པ་བྱུང་། འཇམ་དཔལ་གྱི་དྲུང་དུ་འོང་ནས།སྡིག་པ་དང་འགྱོད་པ་སེལ་པར་ཞུ་ཞུས་པས། འཇམ་དཔལ་གྱེས་རྒྱལ་པོ་ལ་སྡིག་པ་དང་འགྱོད་པའི་ངོ་བོ་ཇི་ལྟར་འདུག་ལྟོས་ཤིག་སོགས་དོན་དམ་པ་ལ་སྦྱར་བའི་ཆོས་མང་དུ་གསུངས་སོ། །རྒྱལ་པོས་ཀྱང་འཇམ་དཔལ་གྱི་གསུང་བཞིན་སྡིག་པ་དང་འགྱོད་པའི་ངོ་བོ་ལ། ཤེས་རབ་ཀྱི་མིག་གིས་བརྟགས་ཤིང་དཔྱད་ནས་བལྟས།དེ་བཞིན་དུ་ཆོས་ཐམས་ཅད་ཀྱི་ངོ་བོ་ལ་བལྟས་པས། གང་ཡང་མ་མཐོང་བས། བདག་ཏུ་འདུ་ཤེས་པས་རྣམ་པར་རྟོག་པ་ཀུན་དང་བྲལ་ནས་སྟོང་པ་ཉིད་ཀྱི་ཏིང་ངེ་འཛིན་ངང་དུ་ལྷན་གྱིས་་་་་སོང་བའི་དུས། འཇམ་དཔལ་འཁོར་བཅས་ཀྱང་མ་མཐོང་། ཏིང་ངེ་འཛིན་དེ་ལས་ལངས་པས་སྔར་ལྟར་མཐོང་བ་བྱུང་། དེ་ནས་རྒྱལ་པོ་སྡིག་པ་དང་འགྱོད་པ་དང་ཐེ་ཚོམ་ཀུན་དང་བྲལ་བར་་་་་གྱུར། སྔོན་བྱང་ཆུབ་སེམས་དཔའ་དགའ་བྱེད་ཀྱིས།ཚོང་དཔོན་གྱི་བུ་མོ་དཔལ་ཡོན་ཤིན་ཏུ་གཟུགས་མཛེས་པ་མཐོང་ནས།འདོད་ཆགས་ཀྱི་སེམས་བྱུང་བ་དང་། སྐད་ཅིག་མ་དེ་ལ་ཆགས་པའི་ཆོས་དེ་གང་ཡིན་སྙམ་དུ་དྲན་པ་སྐྱེས། འདི་སྙམ་དུ་མིག་ལ་ཆགས་སམ་ཞེན་མ་ཡིན་ཏེ། གཡོ་བ་མེད་པ་བྱེད་པ་མེད་པ་སེམས་མེད་པ། འདུས་བྱས་ཤའི་རིལ་བུ་ཡིན། མིག་དེ་རང་བཞིན་གྱིས་སྟོང་པའི་ཕྱིར་ཆགས་པའི་ཚོར་བ་མེད་དོ། །འོ་ན་རྣ་536

བ་དང་། སྣ་དང་ལྕེ་དང་མདོག་དང་ཤ་པགས་དང་། རྐང་མཐིལ་ཡན་ཆད་ཀླད་རྒྱ་མན་ཆད་ཀྱི། ལུས་ཕྱི་ནང་རྣམས་ལ་སོ་སོར་བརྟགས་པས། དེ་རྣམས་ཐམས་ཅད་རང་བཞིན་གྱིས་སྟོང་པའི་ཕྱིར། ཆགས་པའི་ཆོས་གང་ཡང་མ་དམིགས་སོ། །དེ་མི་དམིགས་པར་མཐོང་བའི་འདོད་ཆགས་ཀྱི་སེམས་དེ་བསལ་ཏེ། བུ་མོ་དེའི་ལུས་ཀྱི་རྐང་པ་ནས་སྤྱི་བོའི་བར་བརྟགས་པ་དེ་བཞིན་དུ། གཞན་སྣང་གྲགས་ཀྱི་ཆོས་ཐམས་ཅད་ལ་བརྟགས་པས། ཆོས་ཐམས་ཅད་སྐྱེ་བ་མེད་པར་རྟོགས་སོ། །མི་སྐྱེ་བའི་ཆོས་ལ་བཟོད་པ་ཐོབ་པ་དང་། སྟེང་གི་བར་སྣང་ལ་ཤིང་ཏ་ལ་གང་ཙམ་དུ་འཕགས་ནས་བཅོམ་ལྡན་འདས་ཀྱི་ག་ལ་བ་དེར་སོང་བ་དང་། བཅོམ་ལྡན་འདས་ཀྱིས་བྱང་ཆུབ་སེམས་དཔའ་དགའ་བྱེད་བར་སྣང་ལ་ངང་བའི་རྒྱལ་པོ་བཞིན་དུ་འོང་བ་གཟིགས་སོ། །དེ་ཚེ་དང་ལྡན་པ་ཀུན་དགའ་པོ་ལ་བསྟན་ཏེ། ཀུན་དགའ་པོ་བྱང་ཆུབ་སེམས་དཔའ་དགའ་བྱེད་འདི་ནི་འདོད་ཆགས་ཀྱི་སེམས་ལས་ཆོས་་་་་་་་ཐམས་ཅད་ཡོངས་སུ་རྟོགས་སོ། །བདུད་ཀྱི་སྡེ་བཏུལ་ལོ། །ཆོས་ཀྱི་འཁོར་ལོ་བསྐོར་རོ་ཞེས་གསུངས་སོ། །དེས་ན་ཟབ་མོ་སྟོང་པ་ཉིད་ཀྱིས་མཚམས་མེད་ལྔའི་ལས་དང་། རྩ་བ་བཞིའི་སྡོམ་པ་ཉམས་པ་ཡང་དག་པར་འགྱུར། འདོད་ཆགས་ཀྱི་སྐྱོན་གྱིས་ཀྱང་མི་གོས། སྔོན་རྣལ་འབྱོར་པ་གཅིག་བྲག་ཕུག་འདྲེ་ཅན་ཞིག་ཏུ་537

ཉལ་བས། དེ་ན་ཡོད་པའི་འདྲེ་མོ་དེ་བྱུང་ནས་མོ་རང་གིས་གནོད་མ་ཚུགས་པས། ཕྱིར་ལོག་ནས་འདྲེ་ཟླ་པོ་མང་པོ་ཁྲིད་ནས་བྱུང་སྟེ་སྔོན་དུ་རྡོ་ཆར་ཞིག་བྱས་ནས་ནང་དུ་བྱུང་བ་དང་། རྣལ་འབྱོར་པ་སྟོང་པ་ཉིད་བསྒོམ་པས། འདྲེ་གཞན་དག་ན་རེ་མི་འདུག་པ་ཟེར་བས། བདག་མོ་དེ་ན་རེ། ད་ཅི་འདི་ཀ་ན་ཡོད་པ་ཡིན་ཟེར་ནས་སྨིན་ཕྲག་ཏུ་མཛུབ་མོ་བཙུགས་པ་དང་། འདྲེ་མོ་ཞར་མ་གཅིག་ན་རེ། ལེགས་པར་རྟོགས་ཤིག་རེས་ཡོད་རེས་མེད་པ་འདི་འདྲ་བ་ཞིག་གིས་རྡོ་རྗེ་བརྒྱབ་ནས་ངའི་མིག་ཡ་གཅིག་་་་་ཀྱང་བཅར་བ་ཡིན་ཟེར་ནས་ཐམས་ཅད་གྱེས་སོ། །དེས་ན་སྟོང་པ་ཉིད་བསྒོམས་ན་སྣང་སྲིད་ལྷ་འདྲེའི་གནོད་པས་མི་ཚུགས།སྔོན་འཇམ་དཔལ་གྱིས། སྟོང་པ་ཉིད་ལས་བརྩམས་ཏེ་སེམས་ནང་ན་ཡང་མེད། ཕྱི་རོལ་ན་ཡང་མེད། བར་ན་ཡང་མེད་པས།དེ་ལ་ཅི་ཡང་གྲོལ་རྒྱུ་ཡང་མེད། ཐོབ་པ་ཡང་མེད། མངོན་པར་རྟོགས་པ་ཡང་མེད་དོ། །ཞེས་གསུངས་པས། དེ་ཐོས་པ་ཙམ་གྱིས་དགེ་སློང་མང་པོ་རྣམ་པར་གྲོལ། དགེ་སློང་ཁ་ཅིག་མ་དད་ནས།ཅི་ཡང་གྲོལ་རྒྱུ་མེད་ན་འོ་སྐོལ་ཆོས་བྱས་པ་དོན་མི་འདུག་པས་འདེང་ཟེར་ནས་སོང་། རྗེ་བཙུན་འཇམ་དཔལ་གྱིས་དེ་རྣམས་འདུལ་བའི་ཕྱིར། དགེ་སློང་ཞིག་སྤྲུལ་ནས་བཏང་བས། དེ་རྣམས་དང་འཕྲད་པས། ཁྱེད་རྣམས་གར་འགྲོ་སྤྲས་པས། ཁོང་རྣམས་ན་538

རེ། འཇམ་དཔལ་གྱིས་ཆོས་བསྟན་ནས་གྲོལ་རྒྱུ་ཡང་མེད། ཐོབ་རྒྱུ་ཡང་མེད་ཟེར་བ་ལ་མ་དད་ནས་འགྲོ་ཟེར། སྤྲུལ་པའི་དགེ་སློང་གི་ཞལ་ནས། འོ་ན་ཁྱེད་རྣམས་ཀྱིས་རྟོགས་རྒྱུ་དང་གྲོལ་རྒྱུ་དེ། གྲུ་བཞི་འམ། ཟླུམ་པོ་འམ། ནར་མོ་ལ་སོགས་དབྱིབས།དཀར་པོ་ལ་སོགས་ཁ་དོག ཕྱི་ནང་ལ་སོགས་པ་ཇི་ལྟར་འདུག་ལྟོས་ཤིག་དང་གསུངས་པས། ཁོང་རྣམས་ཀྱིས་ཤེས་རབ་ཀྱིས་བརྟགས་ཤིང་དཔྱད་ནས་བལྟས་པས་བཏགས་དོན་བཙལ་ནས་ཅི་ཡང་མ་རྙེད་པས། སྤྲུལ་པའི་དགེ་སློང་ན་རེ། དེ་ལ་དགོངས་ནས་འཇམ་དཔལ་གྱིས་གྲོལ་རྒྱུ་ཡང་མེད། ཐོབ་རྒྱུ་ཡང་མེད།མངོན་པར་རྟོགས་རྒྱུ་ཡང་མེད་གསུངས་པ་ཡིན་ནོ་ཞེས་གསུངས་པས། དགེ་སློང་དེ་དག་རྣམས་ཀྱང་སེམས་རྣམ་པར་གྲོལ་བར་གྱུར་ཏེ། སླར་ལོག་ནས་འཇམ་དཔལ་ལ་བསྙེན་བཀུར་ཕུན་སུམ་ཚོགས་པ་བྱས། ཡང་སྔོན་སངས་རྒྱས་བཅོམ་ལྡན་འདས་ཀྱིས་ཡབ་རྒྱལ་པོ་ལ། འཁོར་ལོས་བསྒྱུར་བའི་རྒྱལ་སྲིད་ཀྱང་འདུས་བྱས་པ་གཡོ་བ་སྙིང་པོ་མེད་པ། ཆོས་ཐམས་ཅད་བདག་མེད་པར་བསྟན་པས། ཡབ་རྒྱལ་པོ་ཟས་གཙང་མ་ལ་སོགས་པའི་ཤཱཀྱ་བདུན་ཁྲིས་མི་སྐྱེས་པའི་ཆོས་ལ་བཟོད་པ་ཐོབ། དེ་བཞིན་དུ་སངས་རྒྱས་ཀྱིས་འཁོར་རྣམས་ལ། ཆོས་ཐམས་ཅད་སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པའོ་ཞེས་གསུངས་པ་539

དང་། ཤཱ་རིའི་བུས་ཤེས་རབ་ཕར་ཕྱིན་ལ་ཇི་ལྟར་བསླབ་ཞུས་པས། གཟུགས་ནས་རྣམ་མཁྱེན་གྱི་བར་གྱིས་ཆོས་ཐམས་ཅད་བསལ་བཞག་མེད་པར་རང་བཞིན་གྱི་རྣམ་པར་དག་ཅིང་སྟོང་པ་ཉིད་དུ་བསྟན་པ་སོགས། ཟབ་མོ་སྟོང་པ་ཉིད་ཀྱི་ཆོས་ཀྱི་འཁོར་ལོ་བསྐོར་དུས་འཁོར་དཔག་ཏུ་མེད་པ་གྲོལ། སྔོན་རྟག་ཏུ་ངུ་ལ་ནམ་མཁའ་ནས་དེ་བཞིན་གཤེགས་པ་མང་པོའི་ཞལ་་་་་་་་་་བསྟན་ནས་རིགས་ཀྱི་བུ་ཁྱོད་འདི་ནས་ཤར་ཕྱོགས་སུ་དཔག་་་་་་་ཚད་ལྔ་བརྒྱར་རིམ་གྱིས་སོང་དང་། དེ་ན་གྲོང་ཁྱེར་སྤོས་ལྡན་ཞེས་བྱ་བ་ཡོད། དེ་ན་འཕགས་པ་ཆོས་འཕགས་ཞེས་བྱ་བ་ཡོད།དེ་ཁྱོད་ཀྱི་དགེ་བའི་བཤེས་གཉེན་ཡིན་ཟེར་བ་ཐོས་ནས། དེ་ལྟར་ཕྱིན་པས། འཕགས་པ་ཆོས་འཕགས་དང་མཇལ་བས། སྔར་གྱི་དེ་བཞིན་གཤེགས་པ་དེ་རྣམས་གང་ནས་བྱོན་གང་དུ་བཞུད་དྲིས་པས། ཆོས་འཕགས་ཀྱིས་དེ་བཞིན་གཤེགས་པ་དེ་རྣམས་འགྲོ་འོང་མེད་ཚུལ་ནས་བརྩམས་པས། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྟོང་པ་ཉིད་ཀྱི་ཆོས་གསུངས་པས། རྟག་ཏུ་ངུའི་ཇེ་ཚོམ་ཐམས་ཅད་ཆོད་དེ་མཐོང་ལམ་རྒྱུད་ལ་སྐྱེས། དེས་ན་ཟབ་མོ་སྟོང་པ་ཉིད་ཀྱི་ཆོས་ཐོས་པ་ཙམ་གྱིས་གྲོལ་བ་མང་ན། ཐོས་དོན་བསྒོམས་ན་གྲོལ་བ་སྨོས་ཅི་དགོས། དེ་འདྲའི་ཕན་ཡོན་རྣམས་ཤེས་ནས་ཟབ་མོ་སྟོང་པ་ཉིད་ཀྱི་དོན་ལ་བརྩོན་དགོས།540

སྔོན་སྒྱུ་མ་མཁན་ཞིག་གིས་བལ་ཞིག་ཁུར་ནས་འོང་བ་རྟ་ལ་ཞོན་པའི་མི་ཞིག་དང་འཕྲད་པས་ལྷན་དུ་སོང་། སྐབས་ཤིག་གཉིས་གའི་ངལ་གསོ་བས། སྒྱུ་མ་མཁན་ན་རེ། ལག་ན་རྫ་མ་ཁ་དོག་པ་ཞིག་ཡོད་པ་བསྟན་ནས་ཁོ་བོས་བལ་ཁུར་རྟ་ལ་ཞོན་ནས་རེ་ཞིག་རྫ་མ་འདིའི་ནང་དུ་སོང་ན་ཁྱོད་བལྟད་མོ་མི་བལྟའམ་བྱས་པས།དེར་བལྟ་བྱས་པས། སྒྱུ་མ་མཁན་གྱེས་བལ་ཁུར་རྟ་ཞོན་ནས་ལྕག་གིས་བྲབ་སྟེ་རྫ་ཁོག་ནང་དུ་ཞུགས་སོང་བ་བལྟས་ཚེ་ནང་ན་གླུ་ལེན་གྱིན་འགྲོ་བ་མཐོང་། ངོ་མཚར་ནས་ཡུན་རིང་བལྟས་ནས་སྐབས་ཤིག་མི་མཐོང་བར་གྱུར་ཚེ་ཡར་མགོ་བཏེགས་ནས་བལྟས་པས་ཁོ་རྟ་ཞོན་ནས་ལུང་པའི་ཕུའི་ཉག་ཁ་ན་ཕར་སོང་སྐད།ཡང་སྔོན་རྒད་པོ་ཕྱུག་པོ་སེར་སྣ་ཅན་ཆོས་མི་དྲན་པར་བུ་ལོན་་་་གཏོང་མཁན་ཞིག་ལ་སྒྱུ་མ་མཁན་ཞིག་གིས་ཆོས་དྲན་ཕྱིར། རྒད་པོ་བུ་ལོན་བསྡུད་པ་མཐོང་ནས། དེ་འདྲ་བ་ཞིག་བྱས་ཁྱིམ་དུ་སོང་བས་བུ་མོ་རྣམས་ཀྱིས་ཕ་ཡིན་སྙམ་ཡོད་ཚེ་ཕ་ངོ་མ་དེ་་་་་་་་་་འོངས་ནས་སྒོ་ཕྱེ་བྱས་པས། བུ་བུ་མོ་ཀུན་གྱིས་ངེད་ཀྱི་ཕ་འོང་ཚར། ཕར་སོང་བྱས་པས་མ་སོང་གང་ཡིན་ངོ་མ་ཤེས་པར་ཡུལ་མི་ཀུན་བསྡུས་ནས་མི་ནོར་ཟས་གསུམ་བགྲང་དུ་བཅུག་པས་་་་་་་ཁྱད་མ་བྱུང་། མི་རབས་རྩིས་པས་ཕ་ངོ་མས་མི་རབ་གསུམ་ལས་མ་ཤེས་པས། ཕ་ལྟར་བཛུས་པའི་སྒྱུ་མ་མཁན་གྱིས་མི་རབས་541

བདུན་བགྲངས་བྱུང་བས་ཡུལ་མི་ཁྱིམ་མཚེས་ཐམས་ཅད་ཀྱིས་་་་་ཀྱང་སྒྱུ་མ་མཁན་ཕ་ཡིན་པར་ཐག་བཅད། ཕ་ངོ་མ་ཡུལ་བཏོན་པས་འཁྱམས་ནས་ཡུན་རིང་སོང་སྡུག་བསྔལ་མྱང་བས། སྔར་ཡོད་དུས་ཆོས་ཤིག་མ་བྱས་པ་འགྱོད་ནས་ཆོས་དྲན་ཡོད་ཚེ་སྒྱུ་མ་མཁན་གྱིས་ཕྱིར་བོས་ནས། ཆོས་ཐམས་ཅད་མི་རྟག་སྙིང་པོ་མེད་པ་འདི་དང་འདྲ། ད་ཁྱོད་ཆོས་ཀྱིས་ཞེས་སྔར་བཞིན་སྡོད་དུ་བཅུག་པས་ཁོ་བློ་ཆོས་ལ་འགྱུར་ནས་ཆོས་བྱས་སྐད། ཡང་སྔོན་སྒྱུ་མ་མཁན་ཟླ་བཟང་བྱ་བའིགྲོགས་པོ་དཔལ་བྱ་བས་རྟ་ཞིག་་་་་་་་་འདོད་ཡོད་པ་ཤེས་ནས་ཉིན་གཅིག་སྒྱུ་མ་མཁན་གྱིས་སྒྱུ་མའི་མི་རྟ་གཉིས་སྤྲུལ་ནས། དཔལ་གྱི་སྒོར་སོང་སྟེ་རྟ་མི་ཉོའམ་བྱས་པས་ཉོ་ཟེར། གོམ་འགྲོས་ལྟོས་བྱས་པས་ཁོ་རྟའི་གོང་ལ་ཞོན་པ་དང་།དབང་མེད་དུ་ཁུར་ནས་ཡུལ་མཐའ་མེད་དུ་སོང་ནས་སྐབས་་་་་་་ཤིག་སྒྱུར་ནས་རྟ་བྲོས་སོང་བས། བལྟས་ཚེ་ཁང་ཆུང་ཞིག་ན་རྒན་མོ་བུ་མོ་གསུམ་ཅན་ཞིག་མཐོང་ནས་ད་ཡུལ་དུ་མི་སླེབ་སྙམ། བུ་མོ་ཞིག་གི་མག་པ་བྱས་བསྡད་པས་ལོ་མང་པོ་སོང་། བུ་བུ་མོ་གསུམ་ཙམ་བྱུང་། ཆུ་འགྲམ་ཞིག་ཏུ་ཕ་བུ་རྩེད་མོ་རྩེ་ཞིང་བསྡད་པས་བུ་ཡིས་ཆུ་ཟླ་མཐོང་ནས་ལེན་དུ་ཕྱིན་པས་ཆུས་ཁྱེར། དེ་ཁོ་རང་ལེན་དུ་ཕྱིན་པའི་རྗེས་སུ་བུ་གཅིག་བྱུང་བ་དེ་ཡང་ཆུས་ཁྱེར།གཉིས་ཀ་མ་ཟིན་པར་ཆུས་ཁྱེར། དེའི་བར་ལ་བུ་མོ་འགྲམ་ན་542

ཡོད་པ་སྟག་གིས་ཁུར། ཚུར་འགྲམ་ལ་ཐོན་འགྱེལ་ནས་བསྡད་ཙ་ན་ཆུང་མ་སླེབ་པ་དེ་ཡང་དངངས་ནས་ཆུ་ལ་ལྕེབས། མ་བུ་ཐམས་ཅད་ཤི་བ་མཐོང་ནས་མྱ་ངན་ཆེན་པོ་བྱས། སྐྲ་འབལ་ཙ་ན་མགོ་དཀར་པོར་སོང་བ་མཐོང་སྙིང་རླུང་ལངས། བྲོས་ནས་འོངས་པས་སྔར་གྱི་ཡུལ་དེར་སླེབས་པའི་སྣང་བ་བྱུང། དེ་ཚེ་སྒྱུ་མ་མཁན་གྱེས་བསླུས་པ་ཡིན་པར་ཤེས། དེ་བཞིན་དུ་ཆོས་ཐམས་ཅད་ཤེས་ནས་གནས་ལུགས་དོན་ལ་གོམས་པས་ཕྱིས་ཇོ་བོ་ཆེན་པོའི་དུས་སུ་དགེ་སློང་ཚུལ་ཁྲིམས་རྒྱལ་བར་གྱུར། སྔོན་སངས་རྒྱས་ཀྱི་དུས་སུ་གནས་བརྟན་ཁ་སྒྱུ་མཁན་ཟེར་བ་ཞིག་གིས་ཁ་་་་་ནས་ཆོས་ཐམས་ཅད་སྒྱུ་མ་རྨི་ལམ་ལྟ་བུ་ཡིན་ཟེར། ‘པག་ལེན་ལ་ནོར་རྫས་མང་པོ་བསགས་པ་སྒྱུ་མ་མཁན་ཞིག་གིས་མཐོང་ནས།ཉིན་གཅིག་སྒྱུ་མའི་མི་རྟ་གཉིས་སྤྲུལ། མི་དེ་རིན་པོ་ཆེའི་རྒྱན་གྱིས་སྤྲས་རྟ་དེ་ལ་ཞོན་ནས་སྒོར་སོང་བས། རྟ་དང་རྒྱན་མི་ཉོའམ་བྱས་པས། ཉོ་ཟེར་ཁང་པ་མ་གཏོགས་ནོར་ཀུན་བྱེན་པ།སྒྱུ་མ་མཁན་གྱིས་ཡུལ་དུ་ནོར་ཀུན་བླངས། སངས་རྒྱས་འཁོར་བཅས་སྤྱན་དྲངས་ཞག་བདུན་གྱི་བར་དུ་འཚོ་བ་དྲངས། ནོར་ཀུན་ཟད་ཚེ་སྒྱུ་མ་ཞིག་པས། རྟ་འཇག་མར་གྱུར། རྒྱན་རྣམས་སོལ་བར་གྱུར་ཚེ། གནས་བརྟན་ཁ་སྒྱུ་མཁན་སྒྱུ་མ་མཁན་གྱི་སྒོར་ཕྱིན་ནས། ཁྱོད་ཀྱིས་ང་བསླུས་འདུག་ངའི་ནོར་རྣམས་ཕྱིར་བྱེན་543

བྱས་པས།་ ཁྱོད་ཀྱིས་ཀྱང་ང་བསླུས་འདུག་ངའི་རྒྱན་རྟ་རྣམས་ཕྱིར་བྱིན་བྱས་པས། ཁྱོད་ཀྱི་རྟ་རྒྱན་འཇག་མ་སོལ་བར་གྱུར་འདུག་ལོངས་བྱས་པས། འོ་ན་ཁྱོད་ཀྱི་ཟས་ནོར་ཀྱང་མི་གཙང་བར་གྱུར་འདུག་ལོངས་བྱས་པས། སངས་རྒྱས་ཀྱི་སྤྱན་སྔར་སོང་གཉིས་ཀ་ཁྱད་ཡོད་དམ་མེད་ཞུས་པས། སངས་རྒྱས་ཀྱིས་ཆོས་ཐམས་ཅད་སྒྱུ་མ་རྨི་ལམ་དང་འདྲ། ཁྱད་མེད་ཚུལ་གསུངས།གནས་བརྟན་ཁ་སྒྱུ་མཁན་གྱིས་ཁ་ཞེ་མེད་པར་ཆོས་ཐམས་ཅད་སྒྱུ་མ་ལྟ་བུར་རྟོགས་པ་བྱུང་། དེ་བཞིན་དུ་འོ་སྐོལ་རྣམས་ཀྱིས་ཀྱང་ཆོས་ཐམས་ཅད་ཚུགས་ཐུབ་བདེན་གྲུབ་དུ་མི་འཛིན་པར་་་་རང་བཞིན་མེད་པ་སྣང་སྟོང་སྒྱུ་མ་ལྟ་བུར་ཤེས་པར་བྱ། སྔོན་རྣལ་འབྱོར་གྱི་དབང་ཕྱུག་མི་ལ་རས་པས་རྨི་ལམ་དུ་གངས་ཀྱི་རི་བོ་ཆེན་པོ་ལ་ཕྱོགས་བཞིར་ཀ་བ་བཞི་བཙུགས་པ་སོགས་རྨིས་པ་དང་། དྭགས་པོ་ལྷ་རྗེས་མེ་ཏོག་གི་དཀྱིལ་དུ་སྐུ་སྐྱིལ་ཀྲུང་བཅས་ཏེ་བཞུགས་པའི་མདུན་དུ་ཆུ་མིག་བརྡོལ་བ་རྒྱབ་ཏུ་འོད་འཁྱིལ་བ་སོགས་རྨིས་པ་དང་། རས་ཆུང་པས། རས་པ་གྱོན་བོང་བུ་ལ་ཁ་ཕྱིར་ཕྱོགས་ནས་ཞོན་པ་དང་། ཁྱེ་ལ་ཁལ་བཀལ་ནས་འོ་དོད་འབོད་ཅིང་ཕྱིན་པ་སོགས་རྨིས་པ་དང་། སྔོན་མི་གཅིག་གིས་མགུལ་དུ་ཐག་པ་བཏགས་ནས་མི་མང་པོས་བཙོན་ཁང་དུ་་་་་་་་་་འཁྲིད་པ་ཞིག་རྨིས་ནས་གྲོགས་ལ་ངའི་རྨི་ལམ་ངན། ང་ད་ལོ་544

འཆི་ངེས་ཟེར་བ་གྲོགས་ན་རེ། ད་ནང་མགུལ་ན་ཐག་པ་འདུག་གམ་བྱས་པས། ད་ནང་ཅི་ཡོད་རྨི་ལམ་ལགས་མེད་བྱས་པས དེ་ཡིན་ན་རྨི་ལམ་ལ་བདེན་པ་མེད་པས་འཆི་བའི་ངེས་པ་མེད་པས་གྲོགས་པོ་རྣམ་རྟོག་མ་ཆེ་ཟེར་སྐད། དེ་བཞིན་དུ་འོ་སྐོལ་རྣམས་ཀྱིས་ཀྱང་ཆོས་ཐམས་ཅད་དངོས་པོ་དང་མཚན་མར་མི་བཟུང་་་་བར་སྣང་སྟོང་རྨི་ལམ་ལྟ་བུར་ཤེས་པར་བྱ། བེའུ་བུམ་སྔོན་པོ་ལས། རྒྱལ་པོ་ཞིག་ལ་བློན་པོ་བྱེད་ངན་པ་གཅིག་ཡོད་པ་ལ། ལན་ཅིག་རྒྱལ་པོ་དང་གཉིས་མཁར་གཅིག་གི་ཁ་ན་བསྡད་ཡོད་པ་ལ།སྒྱུ་མ་མཁན་པོ་གཅིག་གིས་ལུང་པ་ཆུས་གང་བར་སྤྲུལ་ནས།མཁར་གྱི་བར་ལ་ཆུ་ལྷུང་ལྷུང་བྱུང་བ་དང་། མཉན་པ་གཅིག་གྲུར་ཞུགས་ནས་སྐྱ་བ་འདེབས་ཤིང་མཁར་གྱི་རྩར་འོངས་པ་་་་་་་དང་། མཉན་པ་ན་རེ། སྔོན་ལ་བློན་པོ་ཞུགས་ཤིག་ཟེར་ནས་བློན་པོ་ཞུགས་པ་དང་སྒྱུ་མ་ཞིག་ནས། གཡང་དུ་ལྷུང་ནས་བསླུས་པ་ལྟ་བུ་སྟེ། སྒྱུ་མའི་རྫས་སྔགས་ཐེབས་པ་ལ་དེ་དག་བསྙོན་མེད་དུ་ཡོད་ཀྱང་། སྔགས་མ་ཇེབས་པ་ལ་གང་ཡང་མེད་པ་ལྟར། མ་རིག་པའི་འཁྲུལ་པ་དང་མ་བྲལ་བའི་རིང་ལ་རྒྱ་མཚོ་ལྟ་བུའི་འཁོར་བ་དང་། གྲུ་འགྲུལ་ལྟ་བུའི་རྟེན་གྱེ་གང་ཟག གྲུ་ལྟ་བུའི་ལམ་བསླབ་པ་གསུམ། མཉན་པ་ལྟ་བུའི་དགེ་བའི་བཤེས་གཉེན་དང་། ཕ་རོལ་གྱི་ངོགས་ལྟ་བུའི་མྱ་ངན་ལས་འདས་པ་ཐམས་ཅད་ཅག་གེ་545

ཡོད་པ་ཡིན་ལ། མ་འཁྲུལ་བ་ལ་དེ་རྣམས་གང་ཡང་གྲུབ་པ་མེད་པ་ཡིན་གསུངས། རིན་ཆེན་སྤུངས་པ་ལས། སྔོན་རྒྱ་གར་དུ་རྒན་མོ་གཅིག་གིས་བུ་བྱེས་སུ་སོང་བའི་ཤུལ་དུ། མིག་ལ་རབ་རིབ་ཀྱི་ནད་བྱུང་སྟེ། མནའ་མས་ཟས་ཅི་བྱིན་པ་ལ་སྐྲ་ཤད་བཏབ་པར་མཐོང་ནས། དེར་བུ་ལོག་ཙ་ན། རྒན་མོ་ན་རེ། ཁྱོད་མེད་ཤུལ་དུ་ཁྱོད་ཀྱི་ཆུང་མས། ང་ལ་འབྲས་ཆན་ལ་སྐྲ་ཤད་བཏབ་པས་ངན་ཟེར་བ་ལ། དེར་བུ་ཆུང་མ་ལ་ཁྲོས་པས། ཆུང་མ་ན་རེ། ངས་སྐྲ་ཤད་མ་བཏབ་རྒན་མོ་རང་མིག་འཁྲུལ་བ་ཡིན་ཁྱེད་རང་གིས་་་་་་བྱེན་དང་ཟེར་ཏེ། བུས་འབྲས་ཆན་བྱེན་པས། མ་ན་རེ་འདི་ལ་ཡང་འདུག་ཟེར་བས། དེར་མིག་སྐྱོན་ཡིན་པར་ཤེས་ནས། འོ་ན་འབྲས་ཆན་འདི་ཐུ་བར་སྦོས་ཤིག་བྱས་ནས། སྨན་པ་བོས་ཏེ་མིག་བཅོས་པས་སོས་ཏེ། ད་ཐུ་བའི་འབྲས་ཆན་དེར་ལྟོས་དང་བྱས་པས། དེར་སྐྲ་ཤད་ཉག་མ་གཅིག་ཀྱང་མེད་པས། ཁོང་ནད་ཀྱང་བཅོས་མ་དགོས་པར་སོས་སྐད། དཔེ་དེ་བཞིན་དུ་ད་ལྟ་འོ་སྐོལ་ལ་བདག་གཞན་སྣོད་བཅུད་དུ་སྣང་བ་འདི་རྣམས་ཐམས་ཅད་་་་ཀྱང་། རང་སེམས་འཁྲུལ་ནས་མེད་པ་ལ་ཡོད་པར་སྣང་བ་ཡིན།དེ་ལ་བླ་མའི་གདམས་ངག་གིས་བློ་བཅོས་པས་ནམ་ཞིག་འཁྲུལ་བ་སངས་ཙ་ན། སྣང་བ་འདི་ཡང་མི་སྣང་བར་འགྲོ་གསུངས།སྔོན་ལྷའི་བུ་པདྨ་རྣམ་པར་རོལ་བས་འཇམ་དཔལ་ལ་སྨྲས་པ།546

འཇམ་དཔལ་ཕྱི་རོལ་གྱི་ཡུལ་འདི་དག་བྱེད་པ་པོས་བྱས་པའམ་ཇི་ལྟར་བལྟ་བར་བྱ། འཇམ་དཔལ་གྱིས་སྨྲས་པ། ལྷའི་བུ་ཕྱི་རོལ་གྱི་ཡུལ་འདི་རྣམས་ནི་བྱེད་པ་པོས་བྱས་པ་མ་ཡིན་ཏེ། སེམས་རྟོག་པས་བག་ཆགས་བརྟས་པའི་དབང་གིས་སྣང་བ་ཡིན་ནོ། །ལྷའི་བུས་སྨྲས་པ། བག་ཆགས་ཇི་ལྟར་བརྟས་ཀྱང་རི་བོ་དང་། རྒྱ་མཚོ་དང་ཉི་ཟླ་སོགས་སྲ་ཞིང་འཐས་པ་འདི་ལྟར་དུ་ག་ལ་རུང་།འཇམ་དཔལ་གྱིས་སྨྲས་པ། རྣམ་པར་རྟོག་པ་བརྟས་པའི་དབང་གིས་དེ་ལྟར་སྣང་དུ་རུང་སྟེ། གྲོང་ཁྱེར་ཝ་ར་ཎ་སིར། བྲམ་ཟེ་མོ་གཅིག་གིས་རང་གིས་རང་གི་ལུས་སྟག་ཏུ་བསྒོམས་པས། གྲོང་ཁྱེར་གྱི་མི་ཐམས་ཅད་ཀྱིས་སྟག་དངོས་སུ་མཐོང་ནས་མི་ཐམས་ཅད་བྲོས་ཏེ། གྲོང་ཁྱེར་སྟོང་བ་བྱུང་ངོ་། །དགེ་སློང་གཅིག་གིས་རང་ལུས་མི་གཙང་བར་བསྒོམ་པས། ཐམས་ཅད་རུལ་བར་མཐོང་བ་བྱུང་ངོ་། །དེ་རྣམས་ཡུན་ཐུང་ངུས་ཀྱང་དེ་ལྟར་སྣང་ན་ཐོག་མ་མེད་པའི་དུས་ནས་བག་ཆགས་བརྟས་པས་ཅི་སྟེ་མི་སྣང་གསུངས། ཡང་སྔོན་དགེ་སློང་གཅིག་གིས་རང་ལུས་ཀེང་རུས་དངོས་སུ་མཐོང་། རྣལ་འབྱོར་པ་ཞིག་གིས་རྡོ་རྗེ་འཇིགས་བྱེད་བསྒོམས་པས་བྲག་ཁུང་གི་ཡང་ཐེམས་ལ་མ་ཧེ་རྭ་འཐོགས་པ་་་་་་བྱུང་། མུ་སྟེགས་ནག་པོ་ཐུབ་རྒྱལ་གྱིས་ནམ་མཁའ་བྲག་ཏུ་བསྒོམས་པས་ཐམས་ཅད་བྲག་ཏུ་དམར་ཆེམ་གྱིས་སོང་། འགྲོ་ས་547

བཀག་པ་བྱུང་། སྔོན་མི་གཅིག་གིས་ཞིང་དཀྱིལ་ན་ཕ་བོང་ཆེན་པོ་ཞིག་ཡོད་པ་འདོན་འཕྲོ་ལ་ཁྱིམ་དུ་ཟས་ཟར་ཕྱིན་པའི་བར་ལ།བྱིས་པ་ཞིག་ཡོད་པས་ཉ་བཟུང་ནས་ཕ་བོང་གི་འོག་ཏུ་བཅུག་་་་་པས། སླར་སོང་ཀློག་པས་ཉ་ཐོན་ཚེ་རྣམ་རྟོག་སྐྱེས་ནས་ལོག་བྱུང་བས། བྱིས་པས་ཅི་ཉེས་བྱས་པས། མི་བཤད་པར་ནང་དུ་སོང་ནས་རིམ་འགྲོ་བྱེད་ཀྱིན་འདུག་པ། བྱེས་པས་ངེད་ཀྱིས་ཀྱལ་ཀ་བྱས་པ་ཡིན་བྱས་པས། དེ་རང་ཡང་འདྲེ་ཡིན་ཟེར་ནས་རྟོག་པ་མ་ཞི་བར་ཤི་བ་བྱུང་། ཡང་སྔོན་སྒོམ་ཆེན་གཅིག་ལ་གཡོག་ཞིག་ཡོད་པས་བག་ཕྱེ་ལ་འབག་ཅིག་བྱས། དེ་ལ་ཚོན་རྩི་བྱུགས་ནས་མགོ་ལ་གྱོན་ནས། བསྒོམ་ཆེན་པས་མཐོང་བའི་ས་ཞིག་ཏུ་ཁ་གདང་ངེ་བསྡད་པས། དེ་ཁོང་གིས་མཐོང་ནས་བར་ཆད་ཡིན་སྙམ་ནས་སྟོང་པ་ཉིད་བསྒོམས་ནས་བལྟས་ཙ་ན་ད་དུང་འདུག་པ་མཐོང་ནས་སྒོམ་ཆེན་རྟོགས་པ་སྐྱེས་ཏེ། དགོངས་མོ་སྔ་མ་དེ་འདྲ་མི་འོང་བ་ལ་དེ་རིང་ཉམས་ཚད་ཅིག་བྱུང་ཟེར་ཅི་བྱུང་བྱས་པས་མ་སྨྲས་ཚེ། ངས་ཀུ་རེ་བྱས་པ་ཡིན་བྱས་པས་དེ་ཀ་རང་འདྲེས་བྱེད་དུ་བཅུག་པ་ཡིན་ཟེར་ནས། རྟོག་པ་མ་སོལ་བར་སྒོམ་ཆེན་པ་གྲོངས་སོང་། སྔོན་ལམ་འབྲས་བའི་སྒོམ་ཆེན་པ་གཅིག་ལ་རྩ་རླུང་གི་བྱེད་པས། སྐོམ་པའི་ཉམས་ཤིག་བྱུང་སྟེ་ཆུ་འཐུང་འདོད་ནས་ཆུ་ར་ཆུ་མིག་གཙང་པོ་རྣམས་ལ་ཆུ་འཐུང་དུ་ཕྱིན་་་་་548 ་

པས། ཆུ་མི་འདུག་ཐེ་ཚོམ་སྐྱེས་ནས་ཆོས་གོས་ཕ་གིའི་བྲག་བར་ཞིག་ཏུ་བཞག་ནས་ཕྱིར་ལོག་ནས་ཉལ་བསྡད། གཉིད་སད་པ་དང་སྐོམ་ཉམས་ཀྱང་ཡལ་འདུག་ཆུ་ར་སོགས་ནའང་ཆུ་འདུག་་་་ཆོས་གོས་ཀྱང་གཙང་པོའི་ཕ་གི་ན་འདུག་པས་ལེན་པ་ལ་ཀོ་བ་་་་གཏོང་དགོས་བྱུང་ཟེར། དེས་ན་སྒྱུ་མ་རྨི་ལམ་ལྟར་རང་བཞིན་གྱིས་གྲུབ་པ་མེད་བཞིན་དུ་སྣང་བའི་སྣང་སྲིད་ཀྱི་ཆོས་ཐམས་་་་་་ཅད་སེམས་ཀྱིས་བྱས་ན་སེམས་ལ་སྣང་བ་ཡིན་པས་ཆོས་ཐམས་ཅད་ཀྱི་རྩ་བ་རང་གི་སེམས་སུ་ཤེས་པར་བྱའོ། །སྔོན་ཇོ་བོ་རྗེས་རྡོ་རྗེ་གདན་གྱི་བྱང་ཕྱོགས་ན་ཇོ་མོ་ཞལ་འགྱུར་ཏ་རེའི་ལྷ་ཁང་ན་་་་ཚུར་འབྱོན་ཙ་ན། བུད་མེད་རྒན་གཞོན་གཉིས་ནམ་མཁར་བསྡད་ནས། གཞོན་པས་རྒན་པ་ལ་ཆོས་ཐམས་ཅད་གང་དུ་འདུས་དྲིས་པས། རྒན་པ་ན་རེ། རང་གི་སེམས་སུ་འདུས་ཟེར།སེམས་ཀྱི་མཚན་ཉིད་ཅི་ལྟ་བུ་ཡིན་ཟེར་བས། སེམས་ཀྱི་མཚན་ཉིད་ནམ་མཁའ་ལྟ་བུ་ཡིན་གསུངས་པས། ཇོ་བོས་དེའི་དུས་སུ་སེམས་ཙམ་དང་དབུ་མའི་ལྟ་བ་ཐུགས་སུ་ཆུད་སྐད། དེ་སྐད་གསུངས་པ་དེ་ཇོ་བོས་འཁོར་རྣམས་ལ། ཁྱེད་ཀྱིས་མཐོང་ངམ་ཐོས་སམ་གསུངས་པས། མ་ཐོས་མ་མཐོང་ཟེར་ཇོ་བོའི་ཞལ་ནས།ཇོ་མོས་གཡོག་ལ་གསུངས་པའི་ཚུལ་དུ་བྱས་ནས་ང་ལ་གདམས་ངག་གསུངས་པ་ཡིན་གསུངས་སྐད། སྔོན་ཇོ་བོ་ཡབ་སྲས་གཉིས་549

ཡེར་བ་ལྷ་རི་སྙིང་པོའི་མགུལ་ན་བཞུགས་དུས། དགེ་བཤེས་འབྲོམ་གྱིས་ཇོ་བོ་རྗེ་ལ། ད་ནི་གཅིག་པུར་ཉམས་ལེན་པས། །སྙིང་པོ་བསྡུས་པ་གནད་ཀྱི་མཆོག །དབེན་པར་གནས་པའི་ཆོས་གཅིག་ཞུ། །འབྲོམ་གཅིག་པུར་འདུག་ན་སེམས་ལ་དཔྱོད། །རྗེ་བླ་མའི་ཐབས་ཀྱིས་བཀྲོལ་ན་གསལ། །འབྲོམ་སེམས་མེད་ཡུལ་རྣམས་སུ་ཡིས་འཛིན། །རྗེ་འཛིན་པ་པོ་མེད་འཛིན་མི་འགྱུར།འབྲོམ་སེམས་མེད་གང་ལ་སུ་ཡིས་སྨྲ། །རྗེ་སྨྲ་བ་པོ་མེད་ཆགས་སྡང་ཅི། །འབྲོམ་ཡུལ་དང་ཡུལ་ཅན་དེ་འདྲར་ཟད། །རྗེ་སེམས་ཀྱི་གཞི་རྩ་གང་ཞིག་ལགས། །འབྲོམ་ཁོ་བོས་དོན་འདི་རྙེད་མ་གྱུར། །རྗེ་རྙེད་པར་མི་འགྱུར་ཇི་ལྟར་ལགས།།འབྲོམ་སྐྱེ་གནས་འཇིག་པ་མི་གདའ་ན། །རྗེ་སྣ་ཚོགས་རིག་པ་ཇི་ལྟར་ལགས། །འབྲོམ་འདི་ནི་སྣང་མེད་སྣང་བ་ཡིན། །རྗེ་སྣང་ན་དེ་ཉིད་མ་ལགས་སམ། །འབྲོམ་སྣང་བ་བྱ་བ་ཅི་ལ་ཟེར། །རྗེ་སྣ་ཚོགས་ཡུལ་དུ་དམིགས་པ་ལགས། །འབྲོམ་ཡུལ་ཉིད་དམིགས་སམ་སེམས་ཉིད་དམིགས། །རྗེ་སེམས་ཀྱི་ཡུལ་རྣམས་དམིགས་པ་ཡིན། །འབྲོམ་སེམས་དེ་དཔྱོད་པའི་དུས་ལ་བབས། །རྗེ་སེམས་འདི་དཔྱོད་ལུགས་དུས་ལ་བབས། །འབྲོམ་ཁྱོད་ཀྱི་རིག་པ་སྔ་མ་སྟོན། །རྗེ་འདས་པས་འདི་རུ་བསྟན་མ་མཆིས། །འབྲོམ་འོ་ན་མ་འོངས་རིག་པ་སྟོན། །རྗེ་མ་འོངས་འདི་རུ་འབྱུང་སྲིད་དམ། །འབྲོམ་འོ་ན་ད་ལྟའི་སེམས་འདི་550

སྟོན། །རྗེ་འཛུག་གུ་གཏང་ས་མི་དགའ་བ། །འབྲོམ་དེ་འདྲ་འོང་བ་ཅི་ཞིག་ཡིན། །རྗེ་དེ་བས་ཁྱེད་ལ་འདྲི་བ་ཡིན། །འབྲོམ་སངས་རྒྱས་ཀུན་ཀྱང་འདི་ལ་བརྡུགས། །རྗེ་ཀུན་ལ་མཁས་པ་མ་ཡིན་ནམ། །འབྲོམ་མཁས་པ་ལོག་ཤེས་ག་ལ་ཡིན། །རྗེ་འོ་ན་སེམས་རང་མེད་དམ་ཨང་། །འབྲོམ་ཡོད་ཡོད་འདྲ་མོ་ཤེས་ཀྱིན་གདའ། །རྗེ་ཡང་ཡང་བཙལ་ཞིང་མ་རྙེད་ན། །འབྲོམ་རང་ལུགས་ཡང་ཡང་མཐོང་བ་ཡིན། །རྗེ་མ་རྙེད་པ་ལ་བཞག་ལགས་སམ། །འབྲོམ་ལྷོད་དེ་གློད་ན་དམ་པ་ཡིན། །རྗེ་གནད་དོན་འདི་ཡི་རྒྱུད་པ་གང་། །འབྲོམ་རྒྱལ་དང་སྒྲོལ་མ་ང་ཉིད་ཡིན། །གསུངས། དེ་བཞིན་དུ་འོ་སྐོལ་རྣམས་ཀྱིས་ཀྱང་ཆོས་ཐམས་ཅད་ཀྱི་རྩ་བ་རང་གི་སེམས་དེ་ཅི་ལྟ་བུ་ཞིག་འདུག་ཡང་ཡང་ལེགས་པར་བརྟགས་ཤིང་དཔྱད་་་་ནས་བཙལ་བས་མ་རྙེད་པའི་ཚེ་སེམས་དེ་རང་བཞིན་གྱིས་གྲུབ་པ་མེད་པར་སྟོང་པ་ཉིད་ཡིན་པར་ཤེས་པར་བྱ། ཡང་ཇོ་བོ་ཡབ་སྲས་གཉིས་ཡེར་བ་ན་བཞུགས་དུས་འབྲོམ་གྱིས། འོ་ན་འཆིང་བའི་རྩ་བ་གང་ལགས། ཇོ་བོའི་ཞལ་ནས། བདག་ཏུ་འཛིན་པ་ཡིན་གསུངས། བདག་ཏུ་འཛིན་པ་གང་ལགས་ཞུས་པས། ལེགས་པའི་ཡོན་ཏན་ཐམས་ཅད་བདག་གཅིག་བུ་ལ་དགོས་པ། ཉེས་པ་ཐམས་ཅད་གཞན་ཁོ་ནས་ལན་པར་བྱེད་པ་ཞིག་ཡིན་གསུངས།འོ་ན་དེ་འདྲའི་བདག་འཛིན་ཞིག་འདི་ཡིན་གསུངས་པ་གཅིག་551

གསུང་བར་ཞུ་ཞུས་པས། ཇོ་བོའི་ཞལ་ནས། བདག་འཛིན་སྒོ་བཏགས་ལ་འདི་ཡིན་བསྟན་རྒྱུ་ག་ན་རྙེད་གསུངས། ཡང་བདག་འཛིན་འདི་གནས་པ་གང་ན་གནས་ཞུས་པས། ཆ་མེད་ཁོ་བོས་མཐོང་མ་མྱོང་། གནས་བྱ་མེད་པའི་གནས་བྱེད་མི་ཤེས། ངོ་བོ་མེད་པའི་དབྱེབས་ཁ་དོག་མི་ཤེས། གསུངས། འབྲོམ་གྱི་ཞལ་ནས།འོ་ན་འདི་འདྲའི་ཉམས་ཐག་པ་ཞིག་མི་འོང་འ།་ཐང་ཨ་ཞུས་པས།ཇོ་བོའི་ཞལ་ནས། སྨིག་རྒྱུའི་ཆུ་དང་ཟླ་གཉིས་དང་། རྨི་ལམ་གྱི་རྟ་གླང་ལ་སོགས་པའང་མི་མཐོང་ལ་ཐང་ཨ་གསུངས། ཇོ་བོ་དེ་འཁྲུལ་སྣང་ལགས་མོད་ཞུས་པས། ཇོ་བོའི་ཞལ་ནས། ཁོ་བོ་ཡང་དེ་བཞེད། བདག་འཛིན་ཁོ་ཡོང་ནས་ཆགས་སྡང་བྱེད་པ་མ་ཡིན། གཞུང་སྟོང་གི་ཕྱིར་དུ་ལུང་སྟོང་གི་ཁྱེ་ཟུག བདག་འཛིན་མེད་པ་ལ་རང་རྒྱུད་ཆེན་པོ་འཁྲུལ། ཇོ་བོ་དཔེ་དེ་འདྲ་ན་བདག་འཛིན་ཡེ་མེད་མེད་འདྲ་ཞུས་པས། འདྲ་བྱ་བ་ཅི་ལ་ཟེར་དངོས་ཡིན་མོད་གསུངས། འོ་ན་ཆགས་སྡང་གི་རྩ་བ་བདག་འཛིན་དེ་རང་སེམས་ཡིན་ནམ་ཨང་ཞུས་པས། སེམས་དེའི་ཁ་དོག་གང་དུ་གདའ། དེ་ཁོ་བོས་མཐོང་མ་མྱོང་ཞུས་པས། འོ་ན་དབྱིབས་ཅི་འདྲ་ཞིག་གདའ་གསུངས། ཇོ་བོ་ཁོ་བོས་མཐོང་མ་མྱོ་ང་ཞུས་པས་འོ་ན་དབྱིབས་དང་ཁ་དོག་གཉིས་མ་གྲུབ། མིག་གིས་མཐོང་མ་མྱོང་ཙ་ན་གཟུགས་སུ་མེད་པའི་རྟགས་ཡིན་གསུངས། ཡང་552

འབྲོམ་གྱིས་ཞུས་པ། ངེད་བདག་འཛིན་ཅན་རྣམས་ཇི་ལྟར་སྤང་ཞུས་པས། འབྲོམ་ཉིན་གཅིག་ལ་རྣམ་རྟོག་ཅི་ཙམ་ཞིག་རྒྱུ། ཇོ་བོ་བསམ་གྱིས་མི་ཁྱབ་པ་ཞིག་རྒྱུའོ། །འབྲོམ་ཆོས་ཀྱི་དབྱིངས་ཇི་ཙམ་སྐྱེ། ཇོ་བོ་རྟོག་པས་ཟིལ་གྱིས་མནན་ནས་སྐྱེ་བ་མི་གདའོ། །འབྲོམ་དེ་ལ་བླ་མ་ཨ་ཝ་དྷུ་ཏི་པའི་བཞེད་པ་དེ་དགོས་པ་ཡིན་གསུངས།ཇོ་བོ་བླ་མའི་གདམས་ངག་དེ་བསྟན་འཚལ། འབྲོམ་རྣམ་རྟོག་བྱུང་ཚད་ཆོས་དབྱིངས་སུ་བསྒྱུར། ཇོ་བོ་སྡོང་དུམ་ཐམས་ཅད་གསེར་དུ་སོང་ན་འདོད་པ་ཅན་ལ་མཁོ་སྟེ། ཇི་ལྟར་བསྒྱུར་དུ་བཏུབ་བམ། འབྲོམ་མན་ངག་ལ་བསྟེན་ནས་གསེར་འགྱུར་གྱི་རྩི་བྱ་བས། ལྕགས་གསེར་དུ་འགྲོ་བ་ཡོད། གནད་ཤེས་དགོས་པ་ཡིན། ཇོ་བོ་གནད་བསྟན་འཚལ། འབྲོམ་དགྲ་འཇོམས་པ་ལ་དགྲ་ངོས་ཟིན་འཚལ། ཇོ་བོ་དགྲ་གང་ལགས། འབྲོམ་རྣམ་པར་རྟོག་པ་ཡིན། ཇོ་བོ་དེ་ཇི་ལྟར་འཇོམས། འབྲོམ་ཁོ་འབུར་རེ་བྱུང་ཙ་ན་འཇོམས་འཚལ། ཇོ་བོ་འཇོམས་ལུགས་ཇི་ལྟར་བགྱིད། འབྲོམ་གཞི་གང་ན་འདུག དབྱིབས་ཁ་དོག་ལ་སོགས་པ་ལ་དཔྱད་སྔ་མ་ཕྱི་མ་ལ་སོགས་པ་ལ་དཔྱད། འགྲོ་ས་དང་འབྱུང་ས་འཚོལ། དེའི་དུས་སུ་ཁོ་མི་རྙེད། ཇོ་བོ་དེ་ཅི་ལགས། འབྲོམ་ཁོ་ཡོད་མ་མྱོང་བས་མ་རྙེད་པ་ཡིན། ཇོ་བོ་མ་རྙེད་ན་ཇི་ལྟར་བགྱི། འབྲོམ་རྣམ་རྟོག་ཆོས་དབྱིངས་སུ་བསྒྱུར་བྱ་བ་ཡིན་བཙལ་ནས་མ་རྙེད་ན་་་་་་553

ཆོས་དབྱིངས་ཡིན་པའི་རྟགས་ཡིན། དེ་ལ་གློད་ལ་ཞོག ཇོ་བོ་ཡང་བྱུང་ན། འབྲོམ་ཡང་འབུར་འཇོམས་གྱིས་གསུངས། འབྲོམ་སྡུག་བསྔལ་ལ་སོགས་པའི་རྣམ་རྟོག་བརྒྱ་བྱུང་ན། འཚོལ་ཐེངས་བརྒྱ་བྱས་པས་མི་རྙེད་པ་བརྒྱ་ཐམ་པ་འོང་། མ་རྙེད་པའི་དོན་རྙེད་པ་དེ་ཆོས་དབྱིངས་ཡིན། དེ་ལ་བླ་མ་ཨ་ཝ་དྷུ་ཏི་པའི་ཞལ་ནས། རྣམ་རྟོག་ངོ་བོ་ཆོས་དབྱེངས་ཡིན། །བྱུང་ན་དགའ་སྟེ་བསྐུལ་འདེབས་བཟང་། །ཅི་ཕན་རྙེད་པར་མ་གྱུར་པས། །གནས་ལུགས་ཡོ་ལངས་ཙམ་དུ་ཟད། །ཅེས་གསུངས་ན། འབྲོམ་དུས་གསུམ་སངས་རྒྱས་ཀྱི་དགོངས་པ་ཁོང་ལ་ཡོད། འབྲོམ་ཁོ་བོས་ཀྱང་ཉི་མ་ཉིན་གཅིག་ལ་ཡང་བདག་འཛིན་ལ་མི་དགོས་དགུ་་་་་་དགོས་རྣམ་པར་རྟོག་པ་བརྒྱ། འཕྲོས་མ་ཐག་ཏུ་གཉེན་པོས་བཙལ་བ་ཡི། །མི་རྙེད་ཆོས་དབྱིངས་ཁོ་ན་ཡིན་པར་གདའ། །གལ་ཏེ་ཡོད་ན་རྣམ་རྟོག་མང་ལུགས་ལ། །གལ་ཏེ་གཅིག་ཙམ་མ་རྙེད་ཁྲིམས་ཡོད་དམ། །གསུངས། ཡང་ཇོ་བོའི་ཞལ་ནས། བློ་ཐམས་ཅད་འདས་པས་ཆ་དངོས་མེད། མ་འོངས་པའི་ཆ་ཡང་དངོས་མེད། ད་ལྟ་ཡང་དངོས་མེད། དངོས་མེད་རང་སྟོང་། རང་སྟོང་དབུ་མ། དེ་ལྟར་གནས་པ་དེ་ལ་ཤེས་རབ་ཟེར་གསུངས། སྔོན་ཁམས་པ་གཅིག་རྭ་སྒྲེང་དུ་འོང་ནས། གྲལ་བྱེད་ཁར་ཁོ་ན་རེ། ང་སྟོང་ཉིད་བསྒོམ་པ་ཡིན་པས་གྲལ་འགོར་འགྲོ་ཟེར་སྐད། དེས་ན་554

གང་ཟག་གི་བདག་རིལ་པོར་བཞག་ནས་ཕྱིའི་ས་རྡོ་རི་སོགས་པ་སྟོང་སྟོང་པོར་བྱས་ཙམ་གྱིས་མི་ཕན་ཏེ། འབྲོམ་རིན་པོ་ཆེའི་ཞལ་ནས། ལ་ཁའི་ཕ་བོང་སྟོང་མི་སྟོང་འདྲ་སྟེ་རང་གི་སེམས་སྟོང་དགོས་པ་ཡིན་གསུངས། ཡང་ཁོང་གི་ཞལ་ནས། ཐམས་ཅད་སེམས་ཀྱི་རང་བཞིན་ཡིན། སེམས་ཉིད་སྟོང་པ་ཉིད་ཀྱི་རང་བཞིན་ཡིན། སྟོང་པ་ཡེ་སྟོང་སྤྲོས་བྲལ་གྱི་རང་བཞིན་དུ་ཤེས་པ་ནི་ཡེ་ཤེས་ཡིན་གསུངས། དེ་བཞིན་དུ་འོ་སྐོལ་རྣམས་ཀྱིས་ཀྱང་ཡོད་ཡོད་ལྟ་བུའི་སྣང་བ་འཆར་བའི་བདག་འཛིན་རྣམ་རྟོག་་་་་་་སོགས་ལ་ཡང་བརྟགས་ཤིང་དཔྱད་ནས་མ་རྙེད་པའི་ཚེ་བདག་་་་འཛིན་རྣམ་རྟོག་སོགས་ཀྱང་མིང་གིས་ཕར་བཏགས་པ་ཙམ་ཞིག་མ་གཏོགས་པ་རང་བཞིན་གྱིས་གྲུབ་པ་མེད་པས་སྟོང་པ་ཉིད་དུ་ཤེས་པར་བྱ། པོ་ཏོ་བའི་གསུང་སྒྲོས་དཔེ་ཆོས་ལས། འོ་སྐོལ་ཁམས་གསུམ་འཁོར་བའི་སྡུག་བསྔལ་གྱི་འཇིགས་པ་ལ། འཁོར་བའི་སྡུག་བསྔལ་ཐམས་ཅད་བདག་ཏུ་འཛིན་པ་ལས་བྱུང་བས།དེའི་གཉེན་པོར་བདག་མེད་ཀྱི་དོན་རྟོགས་དགོས་པས། ད་ང་ལ་གང་ཟག་གི་བདག་རྟག་པ་གཅིག་པུ་རང་དབང་ཅན་དེ་ལ་་་་་་་་་དངོས་པོ་ཇི་ལྟ་བུ་གཅིག་འདུག་བཙལ་ཏེ་དང་པོ་ལུས་འདི་ལ་་་་་གཟུགས་དྲུག་ལྷུ་བཅོ་བརྒྱད། མགོ་བོ་ཡ་ཐོད་མ་ཐོད་གཉིས་ཏེ་ཉི་ཤུར་ཕྱེ། དེ་ལས་ཀྱང་ཆ་ཤས་དུམ་བུར་ཕྱེ་སྟེ། བཤིག་པས་བདག་555

གི་དངོས་པོ་ཅི་ཡང་མི་རྙེད་དེ་དེར་གཅིག་བུར་འཛིན་པའི་བློ་་་་་ལྡོག་སྟེ་དེ་གས་ཆོག་གསུངས། ཆོས་ཀྱི་བདག་ཤེས་བྱ་གཟུགས་ཅན་གཟུགས་མེད་གཉིས་སུ་འདུས་པས། དང་པོ་ཤེས་བྱ་གཟུགས་ཅན་དངོས་པོ་ཐམས་ཅད་རྡུལ་ཕྲ་རབ་ཀྱི་ཕྱོགས་ཆ་ཕྱེ་བས། གཞུག་དངོས་པོ་ཅི་ཡང་མི་རྙེད་ཤེས་བྱ་གཟུགས་མེད་ཀྱི་དངོས་པོ་རང་གི་སེམས་སུ་འདུས་པས། སེམས་དུས་གསུམ་དུ་ཕྱེ་བས་དངོས་པོ་ཅི་ཡང་མི་རྙེད་དེ། སེམས་འདས་པ་ནི་འདས་ཟིན།མ་འོངས་པ་ནི་ད་དུང་མ་སྐྱེས། ད་ལྟའི་སེམས་ཕྱོགས་ན་མི་གདའ། ཡུལ་ན་མི་གནས། ཁ་དོག་དབྱིབས་སུ་མ་གྲུབ་པས། ཤེས་བྱ་ལ་འཇུག་པ་མེད་དེར་ཤེས་པ་དང་། ཤེས་བྱ་གཉིས་རང་བཞིན་མེད་པར་ནམ་མཁའ་ལྟར་སོང་བ་དེ་ལ་ཤེས་རབ་སྟོང་པ་ཉིད་ཟེར་བ་ཡིན། དེ་ལ་བདེན་ཛུན་ཡོད་མེད་རྟག་ཆད་ལ་སོགས་པའི་མཐའ་དང་བྲལ་བས་དབུ་མ་ཞེས་ཟེར་བ་ཡིན་གསུངས།ནམ་མཁའ་རྣམ་པར་དག་པའི་དཀྱིལ་དེ་ངོས་བཟུང་ཐམས་ཅད་དང་བྲལ་བ་ལྟར་ཕུང་བོ་ཁམས་དང་སྐྱེ་མཆེད་དང་། བཟུང་བ་དང་འཛིན་པས་བསྡུས་པའི་ཆོས་ཐམས་ཅད་ལ་ཐོས་བསམ་གྱིས་གཏན་ལ་དབབ་ཅིང་གཞུག་པས། དངོས་པོ་ཅི་ཡང་མ་རྙེད་ཚེ་ཤེས་བྱ་ཤེས་བྱེད་གཉིས་ཀ་རང་བཞིན་མེད་པར་ནམ་མཁའི་་་་་་་དཀྱིལ་ལྟར་སོང་བ་དེའི་ངང་ལ་མཉམ་པར་བཞག་སྟེ་གོམས་་་་་་་556

པར་བྱའོ། །གསུངས། ཡང་པོ་ཏོ་བའི་གསུངས་སྒོས་བེའུ་བུམ་སྔོན་པོ་ལས། སོ་སོར་རྟོག་པའི་དཔྱད་པས་མ་རྙེད་པས་ངང་དེ་ལ་ནམ་མཁའ་བཞིན་དུ་སྣང་སྟོང་དབྱེར་མེད་དུ་ཆམ་གྱིས་བག་རེ་བཏང་སྟེ་བསྒོམ་པར་བྱའོ། །དེ་ལ་ཅུང་ཞིག་གོམས་པ་དང་།རེས་སོ་སོར་རྟོག་པའི་དངོས་པོ་རྣམས་ལ་དཔྱོད། རེས་དཔྱད་པས་མ་རྙེད་པའི་ངང་ལ་མི་རྟོག་པར་འཇོག་གསུངས། དེ་བཞིན་དུ་འོ་སྐོལ་རྣམས་ཀྱིས་ཀྱང་བརྟགས་ཤིང་དཔྱད་ནས་ཆོས་ཐམས་ཅད་རང་བཞིན་གྱིས་གྲུབ་པ་རྡུལ་ཙམ་མི་རྙེད་པར་ནམ་མཁའི་དཀྱིལ་ལྟར་སྟོང་སེང་འབའ་ཞིག་ཏུ་གྱུར་པའི་ངང་དེ་ལ་མཉམ་པར་བཞག་པར་བྱ་སྟེ། སྣང་བ་མཐའ་ཡས་ངུར་སྤྲིག་གར་གྱེས་རྣམ་རོལ་པཎ་ཆེན་བློ་བཟང་ཆོས་རྒྱན་གྱིས་རང་གི་ཐུགས་སྲས་དགེ་འདུན་རྒྱལ་མཚན་ལ་གདམས་པའི་ཕྱག་ཆེན་ལས། མཉམ་བཞག་གི་ངང་ནས་ཤེས་པ་ཕྲ་མོ་ཞིག་གིས་དཔྱད་པས་ངེད་རང་ལ་ཇི་ལྟར་སྣང་བའི་མཉམ་པར་འཇོག་མཁན་གྱི་སྐྱེས་བུའམ།བདག་གམ། གང་ཟག་གམ། ང་རྡུལ་ཙམ་མེད་པར་སྟོང་ཆམ་གྱིས་འགྲོ་ལ། དེ་ལྟ་བུའི་སྟོང་སེང་དེའི་དོན་སྤྱི་བློ་ལ་གསལ་བར་བྱས་ནས། གཞན་མ་སྤྲོས་པ་གང་ཡང་ཡིད་ལ་མི་བྱེད་པ་རྩེ་གཅིག་ཏུ་མཉམ་པར་བཞག མེད་དགག་སྟོང་སེང་དེའི་འཛིན་སྟངས་ཅུང་ཟད་ཞན་དུ་སོང་ན། མཉམ་བཞག་གི་ངང་ནས་སྔར་557

ལྟར་དཔྱད་ལ་རྩེ་གཅིག་ཏུ་བསྒོམ་པ་ནི་མཉམ་བཞག་ནམ་་་་་་་་་་མཁའ་ལྟ་བུའི་སྐྱོང་ཚུལ་ལོ། །གསུངས།ཕྱག་ན་པདྨོའི་རྣམ་འཕྲུལ་རྒྱལ་དབང་ཐམས་ཅད་མཁྱེན་པས་མདོ་སྔགས་རབ་འབྱམས་སྨྲ་བ་བྱམས་པ་རིན་ཆེན་གྱིས་བསྐུལ་ངོར་གདམས་པའི་འཇམ་་་་་་་་དཔལ་ཞལ་ལུང་ལས། དཔེར་ན་ནམ་མཁའ་ཞེས་པ་བར་སྣང་གི་སྐྱ་སང་སང་བའི་སྟེང་དུ་དགག་བྱ་ཐོག་རེག་དང་བྲལ་བ་ཙམ་ལ་བཞག་པ་ལྟར། དགག་བྱ་བདེན་གྲུབ་བཀག་ཙམ་གྱིས་སྟོང་སེང་མེད་དགག་ལ་ཆོས་གཞན་གྱིས་བར་མ་ཆོད་པར་རྩེ་གཅིག་ཏུ་་་་་་མཉམ་པར་འཇོག་པ་ནི་མཉམ་བཞག་ནམ་མཁའ་ལྟ་བུའི་སྐྱོང་་་་ཚུལ་རྣལ་མ་ཡིན་ལ། སོ་སོར་དཔྱད་པ་ལ་བསྟེན་པའི་རང་སྟོབས་ཀྱིས་ཞི་གནས་དྲངས་ཏེ་ཡིད་ལ་བྱེད་པ་མེད་པའམ་མི་རྟོག་པ་་་་་ཡང་འདི་ཉིད་ལ་ངོས་འཛིན་ནོ་གསུངས། པཎ་ཆེན་ཤཱཀྱ་མཆོག་ལྡན་གྱིས། བཀའ་གདམས་ལྟ་བའི་ངོས་འཛིན་བདག་ལྟ་དང་། །འཛིན་སྟངས་འགལ་ཕྱིར་ཞེན་པའི་བློ་ཞེས་ཟེར། །མི་བསམ་མི་མནོ་ཡིད་ལ་མི་བྱེད་པ། །ལྟ་བའི་ངོས་གཞིར་མར་མེ་མཛད་དཔལ་གསུང་། །ཞེས་དགེ་ལུགས་པར་ཟུར་ཟ་མཛད་པ་ལ། པཎ་ཆེན་བློ་བཟང་ཡེ་ཤེས་ཀྱིས་ལན་གྱི་ཚུལ་དུ་གསུངས་པ། རྗེ་རིན་པོ་ཆེས་བཀའ་གདམས་ལྟ་བའི་སྐྱོང་ཚུལ་སྟོང་པ་ཉིད་འཛིན་་་་་་་སྟངས་ཀྱི་ཡུལ་དུ་བྱས་ནས་སྐྱོང་དགོས་པར་གསུངས་པ་དང་། ཇོ་558

བོའི་དབུ་མའི་མན་ངག་ཏུ། བྱིང་བ་དང་རྒོད་པ་ལ་སོགས་པའི་སྐྱོན་དུ་འགྱུར་བ་ཐམས་ཅད་བསལ་ཏེ། བར་སྐབས་དེར་ཤེས་པ་ཅིར་ཡང་མི་རྟོག ཅིར་ཡང་མི་འཛིན། དྲན་པ་དང་ཡིད་ལ་བྱེད་པ་ཐམས་ཅད་བསལ་ཏེ། ཇི་སྲིད་དུ་མཚན་མའམ་རྣམ་པར་རྟོག་པའི་དགྲའམ་ཆོམ་རྐུན་མ་ལངས་ཀྱི་བར་དུ་དེ་ལྟ་བུ་ལ་ཤེས་པ་་་་གནས་པར་བྱའོ། །ཞེས་གསུངས་པ་དང་མི་འགལ་ཏེ། ཇོ་བོའི་གསུང་དེའི་དོན་ནི། གཅིག་ཏུ་བྲལ་ལ་སོགས་པའི་གཏན་ཚིག་རྣམས་ཀྱིས་ཆོས་རྣམས་བཏགས་དོན་བཙལ་ནས་ཅི་ཡང་མ་རྙེད་པའི་ཚེ། བཏགས་དོན་ཅི་ཡང་མ་རྙེད་པའི་སྟོང་སེང་དེ་ཉིད་མ་གཏོགས་དགག་བྱ་བཀག་ཤུལ་དུ་སྒྲུབ་པའི་ཆོས་གང་ཡང་ཡིད་ལ་མི་བྱེད་པའི་དོན་ཡིན་གྱི། སྟོང་སེང་དེ་ཉིད་ཀྱང་མ་མཐོང་ཞིང་ཡིད་ལ་མི་བྱེད་པ་མ་ཡིན་ཏེ། དཔེར་ན་ཐོག་བཅས་ཀྱི་རེག་བྱ་བཀག་ཙམ་གྱིས་སྟོང་སེང་མཐོང་བའི་ཚེ། ཐོག་བཅས་ཅུང་ཟད་ཙམ་ཡང་མ་མཐོང་ཞིང་སྟོང་སེང་དེ་ཉིད་མཐོང་བ་ལ་ནམ་མཁའ་མཐོང་བའི་ཐ་སྙད་བཏགས་པའི་ཕྱིར་ཏེ། སྡུད་པ་ལས།གཟུགས་རྣམས་མི་མཐོང་ཚོར་བ་དག་ཀྱང་མི་མཐོང་ཞིང་། །འདུ་ཤེས་མཐོང་བ་མེད་ལ་སེམས་པ་མི་མཐོང་ཞིང་། །གང་ལ་རྣམ་པར་ཤེས་དང་སེམས་ཡིད་མཐོང་མེད་པ། །འདི་ནི་ཆོས་མཐོང་ཡིན་ཞེས་དེ་བཞིན་གཤེགས་པས་བསྟན། །ནམ་མཁའ་མཐོང་559

ཞེས་སེམས་ཅན་ཚིག་ཏུ་རབ་བརྗོད་པ། །ནམ་མཁའ་ཇི་ལྟར་མཐོང་སྟེ་དེ་འདི་བརྟགས་པར་བགྱི། །མཐོང་བ་དཔེ་གཞན་གྱིས་ནི་བསྙད་པར་ནུས་མ་ཡིན། །དེ་ལྟར་ཆོས་མཐོང་བ་ཡང་དེ་བཞིན་གཤེགས་པས་བསྟན། །གསུངས་པ་ཡང་སྟོང་ཉིད་མཐོང་བ་ལ་བྱེད་པས། །སྟོང་པ་ཉིད་ལ་མཉམ་པར་བཞག་པའི་ཚེ།བདེན་གྲུབ་རྣམ་པར་བཅད་ཙམ་གྱིས་མེད་དགག་སྟོང་སེང་དེ་་་་ཉིད་མཐོང་བ་དང་། དེ་ཡིད་ལ་བྱེད་པ་ཞེས་པའི་ཐ་སྙད་བྱའི།ཡུལ་ཅི་ཡང་མི་མཐོང་ཞིང་ཅི་ཡང་ཡིད་ལ་མི་བྱེད་པ་ཞེས་ཐ་་་་་་་སྙད་སྦྱར་བར་མི་བྱའོ་གསུངས། རྒྱལ་བ་སྐལ་བཟང་རྒྱ་མཚོས་བླ་མ་བཀྲ་ཤིས་བདེ་ལེགས་ལ་གདམས་པའི་མགུར་ལས། གལ་ཏེ་ང་ཞེས་ཕུང་པོའི་སྟེང་ཉིད་དུ། །མིང་ཙམ་མིན་པར་རང་ཉིད་ཡོད་གྱུར་ན། །གཞན་ལ་རག་ལས་ལྟོས་གྲུབ་མི་རུང་བས། །བདག་ཕུང་ཤར་ནུབ་རི་བཞིན་འབྲེལ་མེད་འགྱུར། །གཞན་ཡང་གཅིག་དང་དུ་མ་རྒྱུ་འབྲས་སོགས། །རྣམ་པར་བརྟགས་པས་ངེས་དོན་དཔྱད་བྱའི་ཆོས། །རྡུལ་ཙམ་མི་དམིགས་དམིགས་གཏད་ཞིག་པ་ཡི། །སྟོང་སེང་མཁའ་ལྟར་ཤར་བའི་ཤེས་རབ་དེ། །ལྟ་བ་དངོས་ཡིན་དེ་དང་དུས་མཚུངས་སུ། །མི་བརྗེད་དྲན་པས་ཅིར་བཟུང་ཤེས་བཞིན་གྱིས། །རྒྱངས་སོ་བཙུགས་ནས་ཏིང་འཛིན་བརྟན་་པོ་ཡི། །བདེ་གསལ་མི་རྟོག་བསྒོམས་ཀྱི་ཡང་རྩེར་སོན། །དེ་ལྟར་རྩེ་གཅིག་560 ་

འཇོག་དང་ཡང་ནས་ཡང་། །དཔྱད་པས་ངེས་ཤེས་ཤུགས་་དྲག་རྡོ་རྗེ་ལྟར། །མི་བཤིགས་རྩེ་མོ་བརྒྱ་བའི་མཚོན་ཆ་ཡིས། །བདག་འཛིན་རི་བོ་འཇོམས་པར་གདོན་མི་ཟ། །གསུངས། དེས་ན་ཆོས་ཐམས་ཅད་རང་བཞིན་གྱིས་གྲུབ་པ་རྡུལ་ཙམ་ཡང་མེད་དོ་སྙམ་པས་དམ་བཅས་པ་ཙམ་གྱིས་ཀྱང་མི་ཆོག ཅི་ཡིན་འདི་ཡིན་མེད་པའི་ལུང་མ་བསྟན་ཙམ་དུ་བསྡད་པས་ཀྱང་མི་ཡོང་ སོ་སོར་རྟོག་པའི་ཤེས་རབ་ཀྱིས་ལེགས་པར་དཔྱད་ནས། འཁོར་བའི་རྩ་བ་བདག་འཛིན་སོགས་རང་བཞིན་གྱིས་གྲུབ་པ་རྡུལ་ཙམ་ཡང་་མི་རྙེད་པར་སྟོང་པ་ཉིད་དུ་ཆམ་གྱིས་སོང་བའི་ཚེ། སྟོང་སེང་དེ་ཉིད་ཀྱི་ངང་དུ་མཉམ་པར་བཞག་པར་བྱ། ཡང་བྱེང་རྒོད་ཀྱིས་བར་ཆོད་ནས་མི་ངེས་པར་གྱུར་ན་སྔར་ལྟར་དཔྱད་ནས་སྟོང་་་་་་སེང་འབའ་ཞིག་ཏུ་ངེས་ཚེ་ངེས་ཤེས་དེ་ཉིད་ཀྱི་ངང་དུ་མཉམ་་་་་པར་འཇོག་པ་ནི་མཉམ་བཞག་ནམ་མཁའ་ལྟ་བུའི་སྐྱོང་ཚུལ་་་་་་་ཡིན། དེ་ལྟར་མཉམ་པར་བཞག་པས་རྗེས་ཐོབ་ཏུ་ཇི་ལྟར་བལྟ་བར་བྱ་སྙམ་ན། པོ་ཏོ་བའི་གསུང་སྒྲོས་ལས། དཔེར་ན་སྒྱུ་མ་མཁན་གྱིས་སྒྱུ་མའི་སྐྱེ་བ་དང་བུད་མེད། རྟ་དང་གླང་བོ་ལ་སོགས་པ་སྤྲུལ་བའི་ཚེ། སྒྱུ་མ་མཁན་་པོར་སྣང་བ་ཡོད་ཀྱང་ཞེན་པ་མེད་དེ། བྱེད་མཁན་ཁོ་རང་ཡིན་པ་ལྟར། དཔེ་དེ་བཞིན་དུ་འོ་སྐོལ་གྱིས་མཉམ་བཞག་ལ་ཆོས་ཐམས་ཅད་སྟོང་པ་བདག་མེད་561

པ་ནམ་མཁའི་དཀྱིལ་ལྟར་བསྒོམས་པའི་རྗེས་ཐོབ་ལ། རང་སེམས་འཁྲུལ་བའི་རྣམ་རྟོག་གིས་བྱས་པས་ཇི་ལྟར་སྣང་བས་་་་་་་ཆོས་ཐམས་ཅད་རྨི་ལམ་སྒྱུ་མ་ལྟ་བུ་ལ་ཞེན་འཛིན་མེད་པའི་སྒྱུ་མ་མཁན་ལྟ་བུའི་ཤེས་པས་དཔྱད་པར་བྱ་སྟེ། སྲིད་གསུམ་སྐྲ་ཤད་འཛིངས་པ་འདྲ། །སྨིག་རྒྱུ་ཆུ་ལྟར་ནོར་བ་སྟེ། །རྨི་ལམ་སྒྱུ་མ་ལྟ་བུ་རུ། །བསྒོམས་ན་རྣམ་པར་གྲོལ་བར་འགྱུར། །ཞེས་གསུངས། དེས་ན་སྒྱུ་མ་མཁན་གྱིས་སྒྱུ་མའི་རྟ་གླང་སོགས་ཀྱི་གཟུགས་སྣང་བ་་་་་རྣམས་ལ་རང་བཞིན་གྱིས་གྲུབ་པ་རྡུལ་ཙམ་ཡང་མེད་པར་ཡེ་་་་་་ནས་སྟོང་ཡང་རྫས་སྔགས་བཟང་ངན་གྱི་རྒྱུ་རྐྱེན་རྟེན་འབྲེལ་ལ་བསྟེན་ནས། སྒྱུ་མའི་སྣང་བ་བཟང་ངན་སྣ་ཚོགས་སུ་སྣང་ནས།འགྲོ་འོང་སྐྱེ་འཆི་སོགས་མངོན་སུམ་དུ་སྣང་བ་ལྟར། ཆོས་ཐམས་ཅད་ཀྱང་རང་བཞིན་གྱིས་གྲུབ་པ་རྡུལ་ཙམ་ཡང་མེད། ཡེ་ནས་སྟོང་ཡང་ལས་བཟང་ངན་གྱི་རྒྱུ་རྐྱེན་རྟེན་འབྲེལ་ལ་བརྟེན་ནས།འཁོར་འདས་ཀྱི་ཆོས་ཐམས་ཅད་རྣམ་པ་མ་འགགས། བཟང་ངན་མ་འདྲེས། བདེ་སྡུག་མ་འཆོལ་བར་སོ་སོར་སྣང་ནས་ཉམས་སུ་མྱོང་བའི་ཚུལ་ལ་བསམས་ནས། ལས་རྒྱུ་འབྲས་མི་བསླུ་བདེན་པ་ལ་ངེས་ཤེས་དྲངས་ནས། སྒྱུ་མ་མཁན་གྱིས་སྒྱུ་མའི་སྣང་བ་རང་བཞིན་གྱེས་མ་གྲུབ་པར་ཤེས་བཞིན་དུ་རང་གཞན་གང་གི་དོན་དུ་ཡང་། རྟ་གླང་སོགས་སྒྱུ་མའི་སྣང་བ་སྣ་ཚོགས་སྤྲུལ་བ་562

ལྟར། འོ་སྐོལ་རྣམས་ཀྱིས་ཀྱང་ཆོས་ཐམས་ཅད་ཚུགས་ཐུབ་བདེན་གྲུབ་དངོས་པོ་ཚད་མར་མ་གྲུབ་པར་ཤེས་བཞིན་གཉིས་་་་ཤའི་དོན་དུ་ཚོགས་བསགས་སྒྲིབ་སྦྱོངས་སོགས་སྤྱོད་ཕྱོགས་་་་་་་་་རྣམས་ལ་ཡང་བརྩོན་པར་བྱའོ། །དེ་ལྟར་མཉམ་བཞག་ཏུ་ཤེས་རབ་སྟོང་པ་ཉིད་ཀྱི་དོན་ལ་རྩེ་གཅིག་ཏུ་མཉམ་པར་འཇོག་ཅིང་།རྗེས་ཐོབ་ཏུ་ཐབས་ཀྱི་ཆ་རྣམས་ལ་འབད་ན་རིང་པོ་མི་ཐོགས་་་་་པར་བསོད་ནམས་ཡེ་ཤེས་ཀྱི་ཚོགས་རྫོགས། ལས་ཉོན་དང་ཤེས་བྱའི་སྒྲིབ་པ་དག ཆོས་སྐུ་དང་གཟུགས་སྐུ་མངོན་དུ་བྱས། རང་དོན་དང་གཞན་དོན་གཉིས་ཀ་ཕུན་སུམ་ཚོགས་པ་འབྱུང་བར་་་་འགྱུར་ཞེས་རྒྱ་བོད་མཁས་གྲུབ་ཐམས་ཅད་ཀྱིས་ཞལ་མཐུན་པར་གསུངས་སོ། །དེས་ན་ཐབས་ཤེས་ཟུང་འབྲེལ་གྱི་ཉམས་ལེན་ལ་བརྩོན་པར་མཛོད་ཅིག །ད་ནི་ཐབས་མཁས་བསྡུ་བ་རྣམ་བཞིའི་སྒོ་ནས་གཞན་དོན་བྱ་ཚུལ་ནི། སྔོན་དུས་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཀྱིས་འགྲོ་བ་ཡོངས་ལ་ཆོས་ཀྱི་འཁོར་ལོ་་་་་་་་་་བསྐོར་དུས། ཐོག་མར་གར་བཞུགས་ས་ཕྱོགས་ཐམས་ཅད་དག་པའི་ཞིང་ལྟ་བུར་སྤྲུལ། ཟས་གོས་སོགས་ཅི་འདོད་ཀྱི་ཆར་ཕབ་ནས་གང་མཁོ་བ་་སྦྱིན་ཏེ། གདུལ་བྱ་བཀྲེས་སྐོམ་གྲང་བས་གདུངས་པ་རྣམས་ཀྱང་ལུས་སེམས་ཚིམས་པར་བྱས། དེ་ནས་563

རྣར་སྙན་ཡིད་ལ་འབབ་པའི་དམ་པའི་ཆོས་ཀྱི་འཁོར་ལོ་བསྐོར་ནས་ཡིད་སྤྲོ་བར་བྱས། དེ་ནས་གདུལ་བྱ་གང་ལ་གང་འཚམ་ཀྱི་ཆོས་སྤྱོད་དུ་བཅུག དེ་ནས་ཉིད་ཀྱིས་ཀྱང་མཐུན་པའི་ཆོས་ལ་རྟག་ཏུ་གནས་པར་མཛད་དེ་ཐབས་མཁས་བསྡུ་བ་རྣམ་པ་་་་་་་་་་བཞིའི་སྒོ་ནས་འགྲོ་བ་སེམས་ཅན་ཐམས་ཅད་སྨིན་གྲོལ་གྱི་ལམ་ལ་བཀོད། དེ་བཞིན་དུ་སྔོན་གྱི་སྐྱེས་བུ་དམ་པ་ཐམས་ཅད་ཀྱིས་ཀྱང་། ཐོག་མར་གདུལ་བྱ་ལ་མཁོ་བ་ཡང་སྦྱིན། དེ་ནས་ཆོས་ཀྱི་དོན་སྙན་པར་སྨྲས། དེ་ནས་གདུལ་བྱ་ལ་དེ་ལྟར་དུ་སྤྱོད་དུ་བཅུགརང་ཡང་དེ་དང་མཐུན་པར་མཛད་དེ་བསྡུ་བཞི་ལ་བསྟེན་ནས་འགྲོ་དོན་མཛད། དེ་བཞིན་དུ་འོ་སྐོལ་རྣམས་ཀྱིས་ཀྱང་དམུ་རྒོད་་གདུལ་དཀའི་སྙིགས་དུས་འགྲོ་བ་ཉམ་ཐག་རྣམས་ཀྱི་དོན་གང་་་་ནུས་རེ་བྱ་དུས། ཐོག་མར་ཟང་ཟིང་གི་མཁོ་བ་སྦྱིན་ནས་འཁོར་དུ་བསྡུ། དེ་ནས་ཁམས་འདྲི་བ་སོགས་འཇིག་རྟེན་དང་མཐུན་པའི་གཏམ་སྨྲས། དེ་ནས་སྡིག་པ་སྤངས་ཤིང་དགེ་བ་སྣ་རེ་ཙམ་སྒྲུབ་པའི་ཕན་ཡོན་སོགས་ཀྱི་སྙན་པ་སྨྲས་ནས་ཡིད་སྤྲོ་བར་བྱས།སྡིག་པ་སྣ་རེ་སྤོང་བ་དང་དགེ་བ་སྣ་རེ་ཙམ་སྒྲུབ་པ་ཡན་ཆད་ཀྱི་དོན་ལ་སྤྱོད་དུ་འཇུག རང་གིས་ཀྱང་དོན་དེ་དང་མཐུན་པའི་ཉམས་ལེན་མ་བྱས་ན་ཕ་རོལ་གདུལ་བྱ་དེས་ཀྱང་དགེ་བ་ལ་མི་་་་སྤྱོད་པས་རང་གིས་ཀྱང་ཕ་རོལ་གྱི་གདུལ་བྱ་དེ་ལས་ལྷག་གམ།564

མ་མཐའ་དེ་དང་མཉམ་པའི་དགེ་བ་ལ་སྤྱོད། མདོར་ན་མཁོ་བ་སྦྱིན་པ། སྙན་པར་སྨྲས་པ། དོན་སྤྱོད་དུ་འཇུག་པ། དོན་དེ་དང་མཐུན་པར་བྱ་བ་སྟེ། ཐབས་མཁས་བསྡུ་བ་བཞི་ཡི་སྒོ་ནས་འགྲོ་བའི་དོན་ལ་བརྩོན་པར་བྱའོ། །སྔོན་བདག་གི་ཡོངས་འཛིན་དམ་པ་ཨ་རིག་དགེ་བཤེས་རིན་པོ་ཆེས་དུས་རྟག་ཏུ་ནོར་རྫས་བདག་ཏུ་མི་འཛིན་པར་གཞན་གང་མཁོ་ལ་ཕངས་པ་མེད་པར་སྦྱིན།གནོད་སྐྱེལ་བ་ལ་ཡང་ཕན་བཏགས། མི་སྙན་བརྗོད་པ་ལའང་གཏམ་སྙན་སྨྲས། སྐྱོན་མཐོང་ཡཱང་ཡོན་ཏན་དུ་བསྒྱུར་ནས་བརྗོད། ཁྲིམས་འཆལ་དམ་ཉམས་ལ་ཡང་མི་སྙན་པ་མི་སྨྲ། བོན་སྔགས་སོགས་ཆོས་ལུགས་གྲུབ་མཐའ་མི་གཅིག་པ་ལ་ཡང་ཁ་མི་གཏོང་བར་མ་ཟད་དེ་དག་གི་ཆོས་དང་གང་ཟག་ལ་ཡང་་་་་་་་་་་་བསྔགས་པ་བརྗོད། རྟག་ཏུ་དམན་ས་གཟུང་གཞན་ཐམས་ཅད་སྤྱི་བོར་བཀུར། བྱམས་སྙིང་རྗེ་བྱང་ཆུབ་ཀྱི་སེམས་ཀྱི་སྒོ་ནས་གང་འཚམས་ཀྱི་ཆོས་གསུངས་པས་མཐར་བོན་པོ་སྔགས་པ་རྒྱ་མི་ལ་སོགས་པའི་གདུལ་བྱ་དཔག་མེད་འདུས། བླ་མ་ནི་བླ་མ་ཨ་རིག་དགེ་བཤེས་བླ་མ་རེད་ཅེས་རྒྱ་ཟ་ལར་ཡན་ཆད་ཀྱི་སྙན་པ་དང་་་་གྲགས་པ་ཕྱོགས་བཅུར་བསྒྲགས། མཐོང་ཐོས་དྲན་རེག་གི་སེམས་ཅན་རྣམས་དད་པའི་སྤུ་ལོང་གཡོ་ཞིང་བྱང་ཆུབ་མཆོག་གི་ས་བོན་རྒྱུད་ལ་བསྐྲུན་པར་མཛད། འབྲེལ་ཚད་ཐམས་ཅད་565

སྨིན་གྲོལ་གྱི་ལམ་ལ་བཀོད་ནས་ཞིང་ཁམས་གཞན་དུ་གཤེགས་་་་པར་གྱུར་ན་ཡང་ད་དུང་ཨ་མདོ་ཕྱོགས་ཀྱི་སྐྱ་སེར་ཕོ་མོ་ཕལ་་་་་་་ཆེར་གྱིས་དམ་པ་དེ་ཉིད་ཀྱི་གང་གསུངས་རྡོ་རྗེའི་ཚིག་རྣམས་་་་་་ཉིན་རེ་བཞིན་གླེང་ཞིང་རྣམ་དཀར་དགེ་བ་སྒྲུབ་པ་མང་པོ་་་་་་་་་གདའ། ཡང་བདག་གི་བླ་མ་ཆོས་རྒྱལ་ངག་གི་དབང་པོ་ཞེས་བྱ་བ་དེ་ཉིད་ཀྱིས་ཀྱང་གཞན་གདུལ་བྱ་སུ་བྱུང་ཡང་རྗེས་སུ་འཛིན་ཞིང་ཟས་གོས་སོགས་གང་མཁོ་བ་སྦྱིན་དཔེ་ཆ་ཡང་གང་མཁོ་བ་ལ་བལྟ་རུ་བཅུག་བྲིས་ནས་གནང་། ཆོས་ཀྱང་འདི་མི་མཁྱེན་དང་འདིའི་དབང་ལུང་ཁྲིད་གསུམ་མེད་ཅེས་བྱ་བ་མེད་པས་གདུལ་བྱ་གང་འདོད་ཀྱི་དམ་པའི་ཆོས་ཉིན་མཚན་བར་མ་ཆད་དུ་་་་་་་་་གསུངས་ནའང་ཐུགས་སྐྱོ་ངལ་སུན་པ་མེད། གདུལ་བྱ་འདུལ་བའི་ཐབས་ལ་མཁས་པས་ཁོང་གིས་རྗེས་སུ་བཟུང་བ་ཞིག་ལ་་་་་་ལེགས་པོ་མ་བྱུང་བ་གཅིག་ཀྱང་མེད། ཐམས་ཅད་མཁས་བཙུན་བཟང་གསུམ་གྲུབ་པ་ཐོབ་པ་ཤ་སྟག་བྱུང་། དེས་ན་འོ་སྐོལ་རྣམས་ཀྱིས་ཀྱང་། དངོས་དང་བརྒྱུད་པའི་བླ་མ་རྣམས་ཀྱི་རྣམ་པར་ཐར་པ་དེ་དག་ལ་ཁ་མིག་ཡར་བལྟ་བྱས་གཞན་གྱི་དོན་ལ་་་་ཡང་ཅི་ནུས་སུ་བསླབས་ན། བསྟན་པ་དང་འགྲོ་བ་ཡོངས་ལ་ཡང་དངོས་སམ་བརྒྱུད་ནས་ཕན་ཐོགས་རྒྱ་ཆེན་པོ་འབྱུང་ཞིང་། རང་དོན་ཡང་ཤུགས་ཀྱིས་འགྲུབ་པར་འགྱུར་བས་བློ་གྲོས་དང་ལྡན་566

པ་རྣམས་ཀྱིས་འཕྲལ་དུ་ལག་ལེན་ལ་ཅི་ཐེབས་མཛོད་ཅིག །སྨྲས་པ། མཉམ་མེད་བུ་རམ་ཤིང་བའི་ཞལ་སྔ་ནས། །རྣམ་མཁྱེན་གོ་འཕང་ཐོབ་ཐབས་གང་གསུངས་པ། །སྐྱེས་བུ་ཆེན་པོའི་ལམ་གྱིས་རིམ་པ་རུ། །བསྡུས་ནས་བཀའ་གདམས་གསུང་བཞིན་བཤད་ཚར་སོང་། །འཁོར་བ་མེ་འོབས་སྲིན་གླིང་དུག་སྦྲུལ་ཚང་། །བཙོན་ར་ལྟར་མཐོང་ཐར་པ་དོན་གཉེར་བློ། །ཤུགས་དྲག་གིས་བསྐྱེད་འཁོར་བར་སྐྱེ་བའི་རྒྱུ། །སྤོང་ཕྱིར་བསླབ་གསུམ་རྣམ་དག་ཉམས་བླངས་ནས། །རང་ཉིད་ཐར་པའི་གོ་འཕང་ཐོབ་པའི་གདེངས། །ཡོད་པའི་སྐལ་བཟང་སྐྱེ་བོ་ཕོ་མོས་ཀྱང་། །ད་དུང་ནུས་ན་ལམ་ལ་སློབ་དགོས་པས། །དེ་ཙམ་ཞིག་གིས་ཆོག་ཤེས་བྱ་མི་རིགས། །གཏན་བདེ་ཐར་པའི་གྲོང་ཁྱེར་བསྒྲོད་འདོད་ཀྱང་། །ཤེས་རབ་མིག་མེད་དགེ་བའི་བཤེས་གཉེན་གྱི། །ལོང་ཁྲིད་མེད་ཅིང་ཆོས་ཀྱི་འཁར་པ་བྲལ། །སྐྱེ་རྒ་ན་འཆིའི་ལམ་གྱི་བཞི་མདོར་ཉལ། །ལས་ངན་སས་བརླན་ཉོན་མོངས་ཆར་གྱིས་སྦངས། །སྡུག་བསྔལ་གསུམ་གྱི་ཚ་གྲང་བཀྲེས་སྐོམ་གྱིས། །ཤིན་ཏུ་ཉམ་ཐག་གནས་སུ་གྱུར་པ་ཡི། །མ་རིག་དམུས་ལོང་འགྲོ་དྲུག་ཕ་མ་ལ ཕྱི་མིག་ཙམ་ཡང་མི་བལྟ་ཡལ་བར་དོར། །རང་ཉིད་བསླབ་གསུམ་ཐེམ་སྐས་ལ་བསྟེན་ནས། །ཐར་པའི་ཁང་བཟང་ནང་དུ་ཞུགས་སོང་ན། །དེ་བས་བུ་ངན་ཁྲེལ་མེད་གཞན་ན་གང་། །ཐར་པ་ཐོབ་567

ཀྱང་ཐམས་ཅད་མཁྱེན་པ་ཡི། །གོ་འཕང་མ་ཐོབ་གཞན་དོན་ཕར་ལ་ཞོག །རང་དོན་ཉི་ཚེ་ཙམ་ལས་མི་འབྱུང་བས། །དེ་ཕྱིར་ཐར་པ་ཙམ་གྱིས་ཆོག་ཤེས་བྱས། །མ་སྡོད་དགེ་བའི་བཤེས་གཉེན་དེད་དཔོན་བསྟེན། །སྨོན་འཇུག་བྱང་ཆུབ་སེམས་ཀྱི་གྲུ་གཟིངས་སྡོམས། །རླབས་ཆེན་ཚོགས་གཉིས་དར་ཆེན་རབ་འཕྱར་ནས། །ཀུན་མཁྱེན་ནོར་བུ་ལེན་དུ་ད་ཆས་ཤིག །དགེ་བའི་བཤེས་གཉེན་དེད་དཔོན་བཀའ་དྲིན་ལ། །བསྟེན་ནས་སྲིད་ཞིའི་དབུལ་འཕོང་ཀུན་སེལ་བའི། །ཐམས་ཅད་མཁྱེན་པའི་ནོར་བུ་ལེན་པའི་ཚུལ། །གོ་སླའི་ངག་གིས་ལེགས་པར་བཤད་ཟིན་ནས། །ད་ནི་ཡིད་བཞིན་ནོར་བུ་ལས་ལྷག་པའི། །སྐྱེས་བུ་གསུམ་གྱི་ལམ་གྱི་རིམ་པ་ཡི། །གདམས་པ་འདི་ཉིད་ཉམས་སུ་ལེན་པའི་ཚེ། །མཇུག་དང་ཐུན་མཚམས་ཇི་ལྟར་བྱ་ཚུལ་བཤད། །དེ་ཡང་མཇུག་ཏུ་ཇི་ལྟར་བྱ་ཚུལ་ནི། སྔོན་གྱི་བཀའ་གདམས་བླ་མ་གོང་མ་རྣམས་ཀྱིས་འདི་ལྟ་བུའི་གདམས་པ་ཟབ་མོས་རྒྱུད་སྦྱངས་ནས་མཇུག་ཏུ། དེ་ལས་བྱུང་བའི་དགེ་བ་རྣམས་གནས་སྐབས་དང་མཐར་ཐུག་གི་སྨོན་གནས་རྣམས་སུ་འདུན་པ་དྲག་་་་པོས་བསྔོ་བ་མཛད་པ་ལྟར། འོ་སྐོལ་རྣམས་ཀྱིས་ཀྱང་ཉིན་རེ་བཞིན་འདི་ལྟ་བུའི་ལམ་ཡོརྔས་རྫོགས་སམ། ཡང་ན་བཤེས་གཉེན་བསྟེན་ཚུལ་ལྟ་བུ་རེ་རེ་ཙམ་གྱིས་རྒྱུད་སྦྱངས་ནས་མཇུག་568

ཏུ། དེ་ལས་བྱུང་བའི་དགེ་བ་རྣམས་བཟང་སྤྱོད་དང་སྨོན་ལམ་བདུན་ཅུ་བ་ལ་སོགས་ཀྱི་སྒོ་ནས་བསྔོ་སྨོན་རྣམ་དག་གིས་་་་་་་་་་་་མཛམས་སྦྱོར་བྱེད་པ་གལ་ཆེ་སྟེ། སྔོན་ལུང་པ་ཞིག་གིས་ཕུ་ན་སྤྲེའུ་ཞིག་ལ་སྤྲེའུའི་འཁོར་སྟོང་གིས་བསྐོར་བ་མཁས་ཤིང་གསལ་བ་ཞིག་ཡོད་པ། དུས་ནམ་ཞིག་རྒྱལ་པོའི་དཔུང་གི་ཚོགས་དང་བཅས། སྤྲེའུའི་མཐའ་ནས་བསྐོར་ཏེ་གསོད་ལ་ཉེ་བའི་ཚེ། སྤྲེའུ་ཀུན་བྲོས་པས། ཆུ་ཆེན་པོ་ཞིག་ཡོད་པ་ལ་མ་ཐར་ཚེ། སྤྲེའུའི་དཔོན་པོ་དེ་ཆུར་ཞུགས་ཏེ་སྦ་ལ་འཇུས་ནས། གཞན་རྣམས་ལ་ངའི་རྒྱབ་ལ་མཆོངས་ལ་ཆུའི་ཕ་རོལ་ཏུ་སོང་བྱས་པས། ཀུན་གྱིས་དེ་ལྟར་བྱས་པས་སོར་མོ་རྣམས་ཀྱིས་རྒྱབ་བསྣད་པས་པགས་པ་རལ། ཤ་ཁྲག་རུས་པ་བསྣད་ཀྱང་བརྩོན་པ་མ་བཏང་བར་སྤྲེའུ་ཀུན་བསྒྲལ། སྤྲེའུའི་ཕྲུག་གུ་གཅིག་རྒྱབ་ན་འདུག་པ་ཡང་ཆུའི་ཕ་ཁར་བཏོན། འཆི་དུས་རི་དྭགས་འདི་རྣམས་སྐྱབས་པའི་དགེ་བའི་མཐུས། བདག་སངས་རྒྱས་པའི་ཚེ་ན་འཁོར་བའི་རྒྱ་མཚོ་ལས་སྒྲོལ་བར་ཤོག་ཅེས་སྨོན་ལམ་བཏབ་བོ། །དེའི་དུས་ཀྱི་སྤྲེའུའི་དཔོན་པོ་དེ་ཕྱིས་སངས་རྒྱས་བཅོམ་ལྡན་འདས་སུ་གྱུར། སྤྲེའུ་རྣམས་འཁོར་རྣམས་སུ་གྱུར། སྤྲེལ་ཕྲུག་དེ་ཀུན་ཏུ་རྒྱུ་རབ་བཟང་ཞེས་བྱ་བར་གྱུར་ཏོ། །ཡང་སྔོན་མུ་ལྟོ་བའི་དཔོན་ཞིག་གིས་འཕགས་པ་རང་སངས་རྒྱས་ཤིག་ལ་དད་ནས་གུས་པས་སྣུམ་་་་་་་569

འཁུར་ཞིག་ཕུལ་ལོ། །དེས་བླངས་ནས་སྟེང་གི་ནམ་མཁའ་ལ་འཕགས་ནས། འབར་བ་དང་གསལ་བ་དང་ཆར་འབབ་པ་དང་གློག་འབྱིན་པའི་ཆོ་འཕྲུལ་བསྟན་པ་མཐོང་ནས་རབ་ཏུ་དད་་་་་་་ནས། དེའི་རྐང་པ་ལ་གཏུགས་ནས། བདག་གིས་དགེ་བའི་རྩ་བ་འདིས་བདག་མིའི་རྒྱལ་པོར་གྱུར་ཏེ། འདི་བས་ཁྱད་པར་དུ་འཕགས་པའི་སྟོན་པ་ལ་བསྙེན་བཀུར་ཞིང་མཉེས་པར་བྱེད་པར་གྱུར་ཅིག་ཅེས་སྨོན་ལམ་བཏབ་པས། མུ་ལྟོ་བ་གཞན་ཕྱི་བཞིན་འབྲང་བ་རྣམས་ཀྱིས་ཁྱོད་རྒྱལ་པོར་གྱུར་པ་ན། བདག་ཅག་ཀྱང་ཁྱེད་ཀྱི་འཁོར་གྱི་གཙོ་བོར་གྱུར་ཅིག །ཅེས་སྨོན་ལམ་བཏབ་པས།ཕྱིས་མུ་ལྟོ་བའི་དཔོན་པོ་དེ་ཤཱཀྱའི་རྒྱལ་པོ་བཟང་ལྡན་དུ་གྱུར།མུ་ལྟོ་བ་གཞན་རྣམས་ཀྱང་ཤཱཀྱ་ལྔ་བརྒྱ་རུ་གྱུར་ནས་སངས་རྒྱས་འཁོར་བཅས་ལ་བསྙེན་བཀུར་རྒྱ་ཆེར་བྱས་ཐམས་ཅད་སངས་་་་་རྒྱས་ཀྱི་བྱིན་གྱིས་རླབས་ནས་བདེན་པ་མཐོང་། ཡང་སྔོན་བྲམ་ཟེའི་བུ་མོ་ཞིབ་མ་མོ་ཞེས་བྱ་བས་མིང་པོ་རང་སངས་རྒྱས་ཤིག་་་་ཡོད་པ་ལ་རས་ཡུག་ཆེན་པོ་གཅིག་བསྐོན་ཏེ། ཁབ་དང་གྲི་དང་རྐུད་པ་ཡང་ཕུལ་ལོ། །དེས་བླངས་ཏེ་རས་ཡུག་ཆེན་པོ་འདྲ་བར་བརྩམས་པ་དང་། གྲི་དེས་རྣོ་བར་ཆོད་པ་དང་། ཞིབ་མ་མོས་བདག་གིས་དགེ་བའི་རྩ་བ་འདིས་ཤེས་རབ་རྣོ་བར་གྱུར་ཅིག་་་་་་ཅེས་སྨོན་ལམ་བཏབ། དེ་བཞིན་དུ་ཁབ་ཀྱིས་ཟབ་མོར་ཕིགས་པ་570

ལ། ཤེས་རབ་ཟབ་མོར་གྱུར་ཅིག་ཅེས་སྨོན་ལམ་བཏབ། རྐུད་པས་ཐལ་བྱུང་དུ་འགྲུབ་པ་དང་། བདག་ངེས་པར་འབྱེད་པའི་ཤེས་རབ་ཅན་དུ་གྱུར་ཅིག་ཅེས་སྒོན་ལམ་བཏབ་པའི་མཐུས།ཕྱིས་སངས་རྒྱས་འཇིག་རྟེན་དུ་བྱོན་དུས་ཤེས་རབ་ཅན་ཀུན་གྱི་མཆོག་གྱུར་འཕགས་པ་ཤཱ་རིའི་བུར་གྱུར། སྔོན་རང་སངས་རྒྱས་འོད་ཟེར་ཅན་ཞེས་བྱ་བས་ཞལ་ཟས་གསོལ་ཚེ་གཞོན་ནུ་འོད་་་་་་ཟེར་ལྡན་གྱིས་གདུ་བུ་ཕུད་ནས་ལྷུང་བཟེད་ཀྱི་གཞིར་བཞག་་་་་་་པས་ལྷུང་བཟེད་མི་གཡོ་བར་འདུག་པ་མཐོང་ནས། འདིས་ནི་ལྷུང་བཟེད་མི་གཡོ་བ་བཞིན་དུ། དགེ་བའི་རྩ་བ་འདིས་བདག་གི་རྒྱུད་ལ་ཆོས་ཅི་ཡོད་པ་མི་གཡོ་བར་གནས་པར་གྱུར་ཅིག་ཅེས་་་་་སྨོན་ལམ་བཏབ་པས། ཕྱིས་སངས་རྒྱས་ཀྱི་ཉེ་གནས་ཀུན་དགའ་བོར་གྱུར་ནས་སངས་རྒྱས་ཀྱིས་ཆོས་གང་གསུངས་པ་རྣམས་མི་་་་བརྗེད་པར་གྱུར། སྔོན་དབུལ་མོ་གཉེན་དགའ་མོས་མར་བསླང་ནས་གྱོ་རལ་ཞིག་གི་ནང་དུ་སངས་རྒྱས་བཅོམ་ལྡན་འདས་ལ་་་་་་མར་མེ་ཆུང་ངུ་ཞིག་ཕུལ་ནས། དགེ་བའི་རྩ་བ་འདིས་སྐྱེ་དགུའི་ཚེ་ལོ་བརྒྱ་ཐུབ་པ་ན། འཇིག་རྟེན་དུ་སྟོན་པ་ཤཱཀྱ་ཐུབ་པ་ཇི་ལྟ་བ་དེ་བཞིན་དུ་བདག་ཀྱང་འགྱུར་བར་ཤོག་ཅིག་ཅེས་སྨོན་ལམ་་་་་་་བཏབ་པས། སངས་རྒྱས་ཀྱིས་ཀུན་དགའ་བོ་ལ། བུ་མོ་འདི་ནི་མ་འོངས་པའི་དུས་ན། དེ་བཞིན་གཤེགས་པ་དགྲ་བཅོམ་པ་ཡང་571

དག་པར་རྫོགས་པའི་སངས་རྒྱས་མར་མེ་འོད་ཅེས་བྱ་བ་དབང་བཅུ་དང་ལྡན་པར་འགྱུར་རོ་ཞེས་ལུང་བསྟན་པ་བྱུང་། སྔོན་བུད་མེད་རྙ་གས་སངས་རྒྱས་བསོད་ནམས་སྐྱབས་ཀྱི་དྲུང་ནས་ཆོས་་་་ཐོབ་ནས་རྣམ་པར་གྲོལ་བའི་སྨོན་ལམ་བཏབ་པས། ཕྱིས་སངས་རྒྱས་འཇིག་རྟེན་དུ་བྱོན་དུས་བུ་མོ་དཀར་མོ་ཞེས་བྱ་བར་གྱུར་པ་སངས་རྒྱས་ཀྱི་དྲུང་དུ་རབ་ཏུ་བྱུང་ནས་རིང་པོར་མ་ལོན་བར་་་་་དགྲ་བཅོམ་མ་དགེ་སློང་མ་དཀར་མོ་ཞེས་བྱ་བར་གྱུར། སྔོན་དེ་བཞིན་གཤེགས་པ་རིན་ཆེན་སྙིང་པོ་ལ། རྒྱལ་པོ་རྩིབས་ཀྱི་མུ་ཁྱུད་འཁོར་བཅས་ཀྱིས་བསྙེན་བཀུར་དཔག་མེད་བྱས་ནས། དགེ་བའི་རྩ་བ་བླ་ན་མེད་པའི་བྱང་ཆུབ་ཏུ་བསྔོར་བཅུག་པས། དེ་བཞིན་གཤེགས་པ་འོད་དཔག་མེད་དུ་གྱུར། དེ་བཞིན་གཤེགས་པ་འབྲུག་སྒྲ་དབྱངས་ཀྱི་རྒྱལ་པོ་ལ། འཁོར་ལོས་བསྒྱུར་བའི་རྒྱལ་པོ་ནམ་མཁས་བསྙེན་བཀུར་དཔག་མེད་མཛད་ནས། དེ་བཞིན་གཤེགས་པ་ཞིང་གཞན་དུ་གཤེགས་པ་དང་། དགེ་བའི་རྩ་བ་གང་དུ་བསྔོ་ཐེ་ཚོམ་དུ་གྱུར་པ་ན། དེ་བཞིན་གཤེགས་པ་དེས་སྤྲུལ་བ་ཞིག་བཏང་སྟེ། དགེ་བའི་རྩ་བ་རྫོགས་པའི་བྱང་ཆུབ་ཏུ་བསྔོར་བཅུག་པས་རྗེ་བཙུན་འཇམ་པའི་དབྱངས་སུ་གྱུར། སྔོན་ཡུལ་དབུས་ཀྱི་རྒྱལ་པོ་གོས་སྦྱིན་གྱིས། སངས་རྒྱས་རིན་ཆེན་གཙུག་ཏོར་ཅན་འཁོར་བཅས་ལ་བསྙེན་བཀུར་བྱས་ནས། དགེ་བའི་རྩ་572

བ་འཁོར་ལོས་བསྒྱུར་བའི་རྒྱལ་པོ་ཐོབ་པར་བསྔོས་ནས་དུང་་་་་་་ཕུལ་བས་འཁོར་ལོས་བསྒྱུར་བའི་རྒྱལ་པོ་དུང་དུ་འགྱུར་བར་་་་་་་ལུང་བསྟན་པ་དང་། དེ་ལ་འགྲན་སེམས་ཀྱི་མཐའི་རྒྱལ་པོ་ནོར་ལྡན་གྱིས་སངས་རྒྱས་རིན་ཆེན་གཙུག་ཏོར་ཅན་འཁོར་བཅས་་་་་གདན་དྲངས་ཏེ་བསྙེན་བཀུར་ནས། དགེ་བའི་རྩ་བ་རྫོགས་པའི་བྱང་ཆུབ་ཏུ་བསྔོས་པས། བཅོམ་ལྡན་འདས་མགོན་པོ་བྱམས་པར་འགྱུར་བར་ལུང་བསྟན་པ་བྱུང་། སྔོན་སངས་རྒྱས་འཇིག་རྟེན་དབང་ཕྱུག་རྒྱལ་པོའི་དྲུང་དུ་དགེ་སློང་ཆོས་ཀྱི་འབྱུང་་་་་་་་་་གནས་ཀྱིས་རང་གི་སངས་རྒྱས་ཀྱི་ཞིང་ཁམས་བཟུང་བ་ཇི་་་་་་་་་་བཞིན་དུ་བདག་ཀྱང་སྨོན་ལམ་འདེབས་ཀྱི་འགྲུབ་པར་གྱུར་ཅིག་ཅེས་བརྗོད་པས་བདེ་བ་ཅན་གྱི་ཞིང་ཁམས་གྲུབ་པར་གྱུར། དགེ་སློང་བརྟུལ་ཞུགས་མཆོག་ཏུ་གྱུར་པ་ཞིག་གིས་ཡུལ་ཏ་རའི་རྒྱལ་པོར་སྐྱེ་བར་སྨོན་ལམ་བཏབ་པ་ལ། བཅོམ་ལྡན་འདས་ཀྱིས་སྡོམ་བརྩོན་དེ་ནི་བློ་ཆུང་ངོ་ཞེས་གསུངས། ཡུལ་མ་ག་རྙའི་སེར་བསྲུང་སྔགས་པ་གཅིག་གིས། བུམ་པ་བཟང་པོ་ལྟ་བུའི་དགེ་འདུན་ལ་གདུགས་ཚོད་དྲངས་ནས་ཀླུའི་རྒྱལ་པོ་རབ་བཟང་གི་འཁོར་དུ་ཀླུ་གདུག་པ་ཅན་དུ་སྐྱེ་བའི་སྨོན་ལམ་བཏབ་པས་ཀླུའི་རྒྱལ་པོ་་་་་སོག་མ་མེད་དུ་གྱུར། བྲམ་ཟེའི་ཁྱེའུ་ཀུན་སྙོམས་ཀྱིས་དགེ་བའི་རྩ་བ་རྒྱ་ཆེན་པོ་བྱས་ཏེ་གླང་པོ་ཆེར་སྐྱེ་བར་སྨོན་ལམ་བཏབ་པས་་་་573

གླང་པོ་ཆེ་ས་སྲུངས་ཀྱི་བུར་གྱུར། བྲམ་ཟེ་སྦྱིན་པ་ལ་དགའ་བ་ཞིག་གིས་མཆོད་རྟེན་ཞིག་ལ་རི་མོ་སྣ་ཚོགས་བྲིས་ནས། འདོད་ཁམས་ན་གཟུགས་ཆེ་བ་ཞིག་ཏུ་སྐྱེ་བར་གྱུར་ཅིག་བྱས་པས། ལྷ་མ་ཡིན་གྱི་གྲོང་ཁྱེར་འོད་ཅན་ཞེས་པ་ལ་དབང་བྱེད་པ་ལ་ལུས་་་་ཕྱིའི་རྒྱ་མཚོ་ནས་གཞན་འཕྲུལ་དབང་བྱེད་ཀྱི་ལྷའི་གནས་སུ་་་་་་་སླེབས་པ་ཞིག་ཏུ་སྐྱེས། སྔོན་དྲང་སྲོང་ཞིག་ལ་ཉེས་པ་མེད་བཞིན་དུ་རྒྱལ་པོ་ཞིག་གིས་ཁྲིམས་བཅད་ནས་བསད་པའི་སྨོན་ལམ་་་་་་་ལོག་པ་བཏབ་པས་ཁྱབ་འཇུག་ཏུ་གྱུར། སྔོན་མཆོད་རྟེན་བྱ་རུང་ཁ་ཤོར་བཞེངས་ཚར་ནས་ཀུན་གྱེས་སྨོན་ལམ་འདེབས་པའི་ནང་དུ་ས་སྐྱེལ་བའི་གླང་ཞིག་ཡོད་པ་མ་བཞག་པས་གླང་ཁྲོས་ནས་་་་་སྨོན་ལམ་ལོག་པ་བཏབ་པས་རྒྱལ་པོ་གླང་དར་དུ་གྱུར། དེས་ན་དགེ་བ་གང་བྱས་ཀྱི་མཇུག་དང་རང་དགར་ཡང་བསྔོ་བ་སྨོན་་་་་་ལམ་དམན་པ་དང་ལོག་པ་འདེབས་མི་རུང་། དགེ་བ་གང་བྱས་ཀྱི་མཇུག་དུ་སྤྱིར་བསྔོ་སྨོན་རྒྱ་གང་ཆེ་དང་ཁྱད་པར་སངས་རྒྱས་ཀྱི་གོ་འཕང་མྱུར་དུ་ཐོབ་པའི་བསྔོ་སྨོན་བྱེད་པ་གལ་ཆེ། གཞན་ཡང་སྔོན་སངས་རྒྱས་བཅོམ་ལྡན་འདས་ཡངས་པའི་གྲོང་ཁྱེར་ན་བཞུགས་དུས་ཡུལ་མི་རྣམས་ཀྱི་ཆོས་སྟོན་འདྲེན་པའི་གྲབས་བྱས་ཚེ། ཁོང་རྣམས་ཀྱི་ཕ་མེས་ཡི་དྭགས་སུ་སྐྱེས་ཡོད་པ་རྣམས་སངས་རྒྱས་ཀྱི་དྲུང་དུ་འོངས་ནས་དེ་རིང་གི་ཆོས་སྟོན་གྱི་དགེ་བ་རྣམས།་574

བདག་ཅག་གི་དོན་དུ་བསྔོ་བར་ཞུ་ཞུས་པས། དེའི་ཉིན་སངས་རྒྱས་ཀྱིས་ཡི་དྭགས་རྣམས་མངོན་སུམ་དུ་འོང་དུ་བཅུག་པས། ཡི་དྭགས་ཀེང་རུས་དང་སྡོང་དུམ་མེས་ཚིག་པ་འདྲ་བ་མང་པོ་བྱུང་ཚེ་ཡོན་བདག་རྣམས་བྲེད་དེ་ཐམས་ཅད་བྲོས་པས། སངས་རྒྱས་ཀྱི་ཞལ་ནས། འཇིགས་མི་དགོས་ཁྱེད་ཅག་གི་ཕ་མེས་རྣམས་ཀྱིས་སེར་སྣའི་ལས་ངན་བསགས་པས་ཡི་དྭགས་སུ་སྐྱེས་ཡོད་པ་་་་་་་་་་རྣམས་ཡིན། དེ་རིང་གི་དགེ་རྩ་རྣམས་འདི་དག་གི་ཆེད་དུ་བསྔོ་གསུངས་པས། ཡོན་བདག་རྣམས་ཀྱིས་དེ་ལགས་ཞུས་པས།སངས་རྒྱས་ཀྱི་སྦྱིན་པ་འདི་ཡི་བསོད་ནམས་ནི། །ཡི་དྭགས་རྣམས་ཀྱི་ཕྱི་བཞིན་སོང་། །ཡི་དྭགས་སྡུག་བསྔལ་གང་ཡིན་ལས། །དེ་དག་མྱུར་དུ་ཐར་གྱུར་ཅིག །ཅེས་གསུང་པས་ཡི་དྭགས་རྣམས་དེ་ཉིད་དུ་ཚེ་འཕོས་ནས་སུམ་ཅུ་རྩ་གསུམ་གྱི་ལྷ་གནས་སུ་སྐྱེས།སྔོན་རྣ་བ་བྱེ་བ་རི་དམྱལ་བའི་གནས་རྣམས་སུ་ཕྱིན་དུས། གྲོང་ཁྱེན་རྡོ་ཅན་གྱི་བཤན་པ་དང་སྨད་འཚོང་མ་སོགས་དམྱལ་བར་སྐྱེས་ནས་སྡུག་བསྔལ་མྱོང་བ་རྣམས་ཀྱིས་ཡུལ་གྱི་བུ་དང་བུ་མོ་་་་་སོགས་གཉེན་ཉེ་བ་རྣམས་ལ། ངེད་ཚོས་བསགས་པའི་ཟས་ནོར་གྱེ་སྟེང་ནས། འཕགས་པ་ཀ་ཏྱ་ན་ལ་བསོད་སྙོམས་ཕུལ་ལ། ངེད་རྣམས་སོ་སོའི་མིང་ནས་ཟུངས་ལ་བསྔོ་བ་གྱིས་ཤིག་དང་། དེས་བདག་ཅག་རྣམས་ཀྱི་ལས་ངན་པ་ཟད་ནས་ཐར་པར་འགྱུར་རོ། །575

ཞེས་འཕྲིན་བསྐུར་བ་དེ་དག་ལ་བཤད་པས་དེ་ལྟར་འཕགས་པ་ཀ་ཏྱ་ན་ལ་བསོད་སྙེམས་ཕུལ། འཕགས་པས་ཀྱང་བསྔོ་བ་མཛད་པས་དེ་དག་རྣམས་དམྱལ་བ་ནས་ཐར་པར་གྱུར། སྔོན་ཉག་ཕྲུག་འདས་ལོག་བྱང་ཆུབ་སེམས་དཔའ་དམྱལ་བར་ཕྱིན་དུས།དམྱལ་བའི་སྒོ་མང་པོ་ཕྱེ་བའི་ནང་ནས་སྐྱེ་བོ་ཕོ་མོ་མང་པོ་བྱུང་ནས་ལྷོ་འཛམ་གླིང་དུ་ཁྱེད་འགྲོ་ན། ངེད་རྣམས་ཀྱི་ཡུལ་འདི་སྐད་བྱ་བ་ན་བུ་བུ་མོ་སོགས་གཉེན་ཉེ་བ་འདི་སྐད་བྱ་བ་ཡོད་པས་དེ་དག་རྣམས་ལ་ངེད་རྣམས་དམྱལ་བར་སྐྱེས་འདུག་པས། ངེད་རྣམས་ལ་དམིགས་ནས་དགེ་བ་མཛོད་ལ་བསྔོ་བ་རེ་གྱིས་དང་། ་ཕན་ཐོགས་ཆེན་པོ་འདུག་ཅེས་འཕྲིན་བསྐུར་མཁན་མང་པོ་་་་་་་་བྱུང་། སྔོན་གླིང་བཟའ་ཆོས་སྐྱིད་བར་དོར་སོང་དུས་བར་དོའི་གྲོང་ཆེན་པོ་ཞིག་ན་མི་ལ་ལ་འཕྲལ་དུ་ཟས་སྐོམ་མེད་ཀྱང་གློ་་་་་་་བུར་དུ་ཟས་གོས་མང་པོ་བྱུང་བ་ལ་འདི་གང་ནས་བྱུང་ཞེས་སྔར་རང་གི་ལུག་གི་རྫི་བོ་ཤི་སོང་བ་དེ་ན་འདུག་པ་ལ་དྲིས་པས། དེ་བུ་བུ་མོ་སོགས་གཉེན་ཉེ་བ་རྣམས་ཀྱིས་དེ་དག་ལ་དམིགས་ནས་དགེ་རྩ་བཏང་བསྔོ་བ་བྱས་པའི་འབྲས་བུ་ཡིན་ཟེར། སྔོན་རྗེ་བཙུན་མི་ལ་རས་པས་རྩམ་པ་བྲེ་དོ་འབྲས་བྲེ་གང་ཤ་གཟུགས་་་་་གཅིག་མར་ཞོགས་གཅིག་རྣམས་ཁྱེར་ནས་ལ་ཕྱི་གངས་ལ་བསྒོམ་དུ་ཕྱིན་པས། དེའི་མཚན་མོ་ནས་བཟུང་ཁ་བ་ཉིན་མཚན་བཅོ་576

བརྒྱད་བབས་པས་ཟླ་བ་དྲུག་ཏུ་མིའི་རྒྱུ་འགྲུལ་ཆད་པས། སློབ་འབངས་རྣམས་ཀྱིས་སྐུ་གྲོངས་པར་ཐག་བཅད། ཐུགས་དགོངས་རྫོགས་ཐབས་ཀྱི་ཚོགས་བསགས་མཆོད་འབུལ་བྱས་པས དེ་དུས་རྗེ་བཙུན་གྱི་ཉམས་ལ་བུ་སློབ་མང་པོས་མཐའ་བསྐོར་་་་་་་་་་བཟའ་བཏུང་མང་པོ་དྲངས་པའི་སྣང་བ་ཤར་བས། ཞག་མང་པོ་ཟས་ཟ་སྙིང་མི་འདོད་པ་བྱུང་། ཕྱིས་བུ་སློབ་རྣམས་མཇལ་དུས་དེའི་ཚེ་ཁྱེད་རྣམས་ཀྱིས་ཅི་བྱས་གསུངས་པས། དུས་ཚོད་བརྩིས་པས་མཆོད་འབུལ་བྱས་པའི་དུས་དང་གཉིས་ཀ་མཐུན་པར་བྱུང་ཚེ། རྗེ་བཙུན་གྱི་ཞལ་ནས། འཇིག་རྟེན་པ་རྣམས་ཀྱིས་དགེ་རྩ་བགྱིས་པ་བར་དོར་ཕན་པར་འདུག་སྟེ། དེ་བས་ཀྱང་ད་ལྟ་བར་དོ་གཅོད་པ་སྟོབས་ཆེ་གསུངས། སྔོན་རི་དྭགས་གསོད་མཁན་ཞིག་འགྱེལ་ནས་རྦབ་དུ་ཤོར་འགྲོ་མི་ནུས་པའི་རྫ་ཁྲོད་ཅིག་ཏུ་་་་་ལྷུང་བས། དེར་འབྲུག་གཅིག་ཉལ་ཡོད་པའི་ཁ་ན་ལྦུ་བ་མང་པོ་ཐོན་པ་ཟོས་ནས་བསྡད་པའི་ཚེ། ཉེ་འབྲེལ་རྣམས་ཀྱིས་ཤི་བར་ཐག་བཅད་ནས། དེ་ལ་དམིགས་ནས་དགེ་རྩ་རྒྱ་ཆེན་པོ་བཏང་བསྔོ་སྨོན་གྱིས་མཚམས་སྦྱོར་ལེགས་པོ་བྱས་པས་དུས་སྐབས་་་་་་་་རྣམས་སུ་མི་དེའི་སྣ་སྒོར་གསུར་དྲི་མང་པོ་ཚོར་བས། ལྟོགས་སྐོམ་གྱི་སྣང་བ་ཡེ་མེད་པར་གྱུར། ཕྱིས་འབྲུག་ནམ་མཁར་འགྲོ་དུས་མཇུག་མ་ལ་འཇུས་ནས་རི་ཁར་ཐོན་ཡུལ་དུ་ལོག་བྱུང་སྐད། དེས་577

ན་འོ་སྐོལ་རྣམས་ཀྱིས་ཀྱང་ཕ་མ་མཆེད་གྲོགས་སོགས་ཚེ་ལས་་་་་་འདས་པ་རྣམས་ལ་དམིགས་ནས་ཀྱང་དགེ་རྩ་བཏང་། བསྔོ་སྨོན་བྱས་ན་ཕན་ཡོན་ཆེན་པོ་འབྱུང་། དམྱལ་བར་སྐྱེས་པ་རྣམས་ཀྱང་ལས་ངན་སྒྲིབ་པ་དག་ནས་མཐོ་རིས་སུ་སྐྱེ། མཐོ་རིས་སུ་སྐྱེས་པ་རྣམས་ཀྱང་དག་པའི་ཞིང་དུ་སྐྱེ། — དག་ཞིང་དུ་སྐྱེས་པ་རྣམས་སངས་རྒྱས་པར་འགྱུར། ཇོ་བོའི་ཞལ་ནས། མི་ཤི་བ་དེའི་མིང་མ་སྟོར་གྱི་བར་དུ་དགེ་བ་བྱས་ཤིང་བསྔོས་ན་ཕན་གསུངས་སྐད།དེས་ན་འོ་སྐོལ་རྣམས་ཀྱིས་ཕ་མ་ཉེ་འབྲེལ་ཕ་མེས་ཡང་མེས་་་་་་་་སོགས་དྲིན་ཅན་གྱི་མི་ཤི་བ་རྣམས་ཀྱི་དོན་དུ་ལན་གཅིག་ཙམ་མ་ཡིན་པར་མིང་མ་སྟོར་གྱི་བར་དུ་ཡང་དང་ཡང་དུ་དེ་དག་གི་་་་་་་དོན་དུ་དམིགས་ནས་བླ་མ་དགེ་བའི་བཤེས་གཉེན་སོགས་ལ་་་་་་་བསྔོ་འབྲེལ། མ་ཎི་པ་སོགས་ལ་བསོད་སྙོམས་ཕུལ་ནས་བསྔོ་བ་བྱེད་དུ་བཅུག་ན་ཤིན་ཏུ་ལེགས། ཡང་རྒྱ་གར་ན་མུ་སྟེགས་པ་ཀུན། མཆོད་སྦྱིན་དང་ཚོགས་གསོག་བྱེད་ཙ་ན། ར་དང་མ་ཏེ་སྟོང་ཕྲག་རེ་ཙམ་བསད་ནས་མཆོད་སྦྱིན་བྱས། དེས་ཐར་པ་ཐོབ་པ་ལ་རེ་བ་ཡོད་སྐད། དེ་བཞིན་དུ་འོ་སྐོལ་རྣམས་ཀྱིས་ཀྱང་ཚེ་འདས་པ་ལ་དམིགས་ནས་དགེ་རྩ་གཏོང་དུས་སོགས་ལ་ར་ལུག་གཡག་གསུམ་སོགས་སེམས་ཅན་གཞན་གྱི་སྲོག་གཅོད་པ་སོགས་མི་དགེ་བ་བྱས་ན། མུ་སྟེགས་པ་དངོས་ཡིན་པས་དེ་ལྟར་བྱས་578

བསྔོ་སྨོན་བྱས་རུང་ཚེ་འདས་ལ་ཕན་པ་ལས་གནོད་ཆེ། ཚེ་འདས་མཐོ་རིས་སུ་སྐྱེ་བ་རྣམས་ཀྱང་ངན་སོང་དུ་ལྷུང་ནས་སྡུག་བསྔལ་བར་འགྱུར། དེས་ན་དེ་འདྲ་བྱེད་མི་རུང་། དངོས་པོ་སྡིག་དང་མ་འདྲེས་པས་ཚོགས་བསགས་ནས་བསྔོ་བ་བྱ་དགོས། མདོར་ན་རང་གཞན་གང་གི་དོན་དུ་ཡང་། ཞིང་དག་པ་བླ་མ་དང་དགེ་འདུན་ཉམ་ཐག་དབུལ་འཕོང་སོགས་ལ། དངོས་པོ་དག་པ་སྡིག་དང་མ་འདྲེས་པས་མཆོད་སྦྱིན་བྱས། བསྔོ་བ་དག་པ་རང་གཞན་གནས་སྐབས་སུ་བདེ་ཞིང་། མཐར་ཐུགས་སངས་རྒྱ་བའི་ཕྱིར་བསྔོ་སྨོན་བྱས་ན། གནས་སྐབས་མཐར་ཐུག་གི་དོན་ཐམས་ཅད་ཡིད་བཞིན་དུ་འགྲུབ་ནས་བསྟན་པ་དང་འགྲོ་བ་སེམས་ཅན་ལ་ཕན་ཐོགས་པར་འགྱུར་རོ། །ཐུན་མཚམས་རྣམས་སུ་ཇི་ལྟར་བྱ་ཚུལ་ནི། སྔོན་གྱི་བླ་མ་གོང་མ་རྣམས་ཀྱིས་བྱང་ཆུབ་ལམ་གྱི་རིམ་པ་འདི་ཉིད་ཉམས་སུ་ལེན་པའི་ཐུན་མཚམས་རྣམས་སུ་དཔེ་བལྟ་བ་ཚོགས་བསོག་སྒྲིབ་སྦྱངས་མཛད་ཚུལ་ཁྲིམས་མིག་འབྲས་བཞིན་བསྲུང་བ་ལྟར། འོ་སྐོལ་རྣམས་ཀྱིས་ཀྱང་བྱང་ཆུབ་ལམ་རིམ་འདི་ཉིད་ཉམས་སུ་་་་་་་ལེན་པའི་ཐུན་མཚམས་རྣམས་སུ་སྐྱེས་བུ་གསུམ་གྱི་ལམ་དེ་དག་གི་ཐད་མཁོ་བའི་སྟོན་པའི་གསུང་རབ་དགོངས་འགྲེལ་རྣམས་་་་་དང་ཁྱད་པར་ལམ་རིམ་གཞན་རྣམས་ལ་བལྟ་ཞིང་། ལམ་རྒྱུད་ལ་579

སྐྱེ་བའི་མཐུན་རྐྱེན་དུ་ཚོགས་སྒོ་དུ་མ་ནས་བསགས་པ་དང་།སྒྲིབ་པ་སྦྱོང་བ་སྒོ་དུ་མ་ནས་བྱ་ཞིང་། ཐམས་ཅད་ཀྱི་གཞི་མཁས་བླངས་པའི་བསྲུང་སྡོམ་མིག་འབྲས་བཞིན་བསྲུང་བ་དང་།གཞན་ཡང་ཞི་ལྷག་གི་ལམ་བདེ་བླག་ཏུ་སྐྱེ་བའི་རྒྱུར་དབང་པོའི་སྒོ་བསྡམ་པ་དང་། ཤེས་བཞིན་དུ་སྤྱོད་པ་དང་། ཟས་ཀྱི་ཚོད་་རིག་པ་དང་། མི་ཉལ་བར་རྣལ་འབྱོར་ལ་བརྩོན་ཞིང་། ཉལ་བའི་ཚེ་ཇི་ལྟར་བྱ་བ་སྟེ། ཚོགས་བཞི་ལ་ཡང་བསླབ་པར་བྱའོ། །དེ་ཡང་དབང་པོའི་སྒོ་སྡོམ་ཚུལ་ནི། ཡུལ་ཡིད་དུ་འོང་མི་འོང་བ་ལ་བསྟེན་ནས་ཆགས་སྡང་སྐྱེ་བས། ཡུལ་བཟང་ངན་གང་དབང་པོ་རྣམས་རྒྱ་ཡན་དུ་མི་བཏང་བར་དབང་པོའི་སྒོ་བསྡམས་ནས།དགེ་བ་འམ། ཡང་ན་རང་ཀ་ལུང་མ་བསྟན་དུ་བཞག་དགོས་ཏེ།པོ་ཏོ་བའི་གསུང་སྒྲོས་ལས། འོ་སྐོལ་མིག་གི་ཡུལ་དུ་གཟུགས་སྡུག་པ་དང་། མི་སྡུག་པ་ལ་ཆགས་སྡང་སྐྱེ་བ་ལ་ལོང་པའི་འདུ་ཤེས་བསྐྱེད་དགོས། རྣ་བའི་ཡུལ་དུ་སྒྲ་སྙན་པ་དང་མི་སྙན་པ་ལ་ཆགས་སྡང་སྐྱེ་བ་ལ་འོན་པའི་འདུ་ཤེས་བསྐྱེད་དགོས། གཞན་རྒོལ་བ་ལ་ལན་འདོན་པའི་བསམ་པ་སྐྱེ་ན་ལྐུགས་པའི་འདུ་ཤེས་བསྐྱེད་དགོས། ཉལ་བའི་ཚེ་ན་རི་དྭགས་ལྟར་ཐུམ་ཕྲས་ཀྱི་འདུ་ཤེས་བསྐྱེད་དགོས། ཁྱིམ་པས་འདོད་པ་ལ་ཆགས་པ་སྐྱེས་ན།བཙོན་ར་ལྟ་བུའི་འདུ་ཤེས་བསྐྱེད་དགོས། ཟས་ནོར་ལ་འདུན་པ་580

སྐྱེས་ན་དགྲའམ་གཤེད་མ་ལྟ་བུའི་འདུ་ཤེས་བསྐྱེད་དགོས་།གསུངས། ཤེས་བཞིན་དུ་སྤྱོད་ཚུལ་ནི། མིག་གིས་བལྟ་བ་དང་།ཡན་ལག་བརྐྱང་བསྐུམས། ཆོས་གོས་ལྷུང་བཟེད་ཀྱི་ལས། ཟས་ཟ་བ་དང་། འགྲོ་འཆག་ཉལ་འདུག་སོགས་བྱ་བ་གང་བྱེད་རྣམས་བག་མེད་པས་མ་ཡིན་པར་རྟག་ཏུ་དྲན་ཤེས་བསྟེན་ནས་ཆོས་་་་་་བཞིན་འདུལ་བ་བཞིན་སྤྱོད་པ་དགོས། དྲན་ཤེས་མ་བསྟེན་ན་ཉེས་ལྟུང་འབྱུང་སྟེ། སྔོན་རལ་བསྐོར་མཁན་གཅིག་དང་མདའ་ཚན་པོ་གཅིག་དང་གཉིས་མཚོ་ལ་གྲུ་བཏང་ནས་འཐབ་པ་ལ།ཉིན་གཅིག་མདའ་མཁན་དེ་ངོ་གནག་གེ་བྱས་ནས་ཆུང་མ་ཅན་དུ་འོང་ནས། མོས་ཅི་ཉེས་དྲིས་པས། ངེད་གཉིས་གྱོན་པོ་ཡིན་པ་ལ། ངའི་མདའ་ཟད་ལ་ཁད། མདའ་ཟད་མ་ཐག་ཁོས་ང་གསོད་བྱས་པས། ཆུང་མ་ན་རེ། ང་ལ་ཐབས་ཡོད་ཀྱི་སང་ང་ཡང་ཁྲིད་ཅིག་ཟེར་ཏེ། མོས་བཅའ་བ་དར་བྱས་ནས་གྲུ་ནང་དུ་ཞུགས་ཏེ།ཁོང་གཉིས་འཐབ་བ་རྡོ་ཙ་ན། ཨོ་གྲུ་ནང་ནས་མགོ་རྙེང་བྱས་པས། རལ་བསྐོར་མཁན་མོ་ལ་མིག་ཡེངས་ནས་མདའ་ཕོག་ནས་ཤི་བས་རལ་བསྐོར་མཁན་ན་རེ། བདག་ནི་དགྲ་ཡིས་མ་བསད་དེ། །དྲན་དང་ཤེས་བཞིན་ཉམས་པས་བསད། །དེ་ཕྱིར་བློ་དང་ལྡན་པའི་མིས། །དྲན་དང་ཤེས་བཞིན་རྟག་ཏུ་བསྲུང་། །ཟེར་ནས་ཤིའོ། །དེ་བཞིན་དུ་འོ་སྐོལ་ཡང་དྲན་ཤེས་མ་བསྟེན་པར་དབང་581

པོའི་ཡུལ་ལ་ཡེངས་ན་ཉེས་ལྷུང་གི་མདའ་འཕོག་གསུངས། པོ་ཏོ་བའི་གསུང་སྒོས་ལས། སྒོ་གསུམ་ཞི་བ་དུལ་བ་བག་དང་ལྡན་པར་བྱས་ནས་མིག་གཉའ་ཤིང་གང་ཙམ་དུ་བལྟ་དགོས་པ་ཡིན་ཏེ། ཉི་མ་དགོངས་ཁའི་གླང་དོར་བའམ། སྨྱོན་པ་ཤོར་བ་བཞིན་དུ་མིག་ཕྱོགས་བཞིར་བལྟས། ལྡོག་སྣ་ལ་རྡེའུ་སྤྲིང་སྤྲིང་བྱས་པས་ཆོས་དང་ཅི་ལ་མཐུན་གསུངས། སྔོན་བྲམ་ཟེ་མོ་ཞིག་གི་བུ་ཆུང་བསྙལ་ཡོད་པར་སྦྲུལ་ཞིག་ཡོངས་པ། ནེའུ་ལེ་ཞིག་ཡོད་པས་བུ་ཆུང་ལ་གནོད་ཀྱིས་དོགས་ནས་སྦྲུལ་བསད་ནས་ཁ་ཁྲག་བྱས་བུ་ཆུང་གི་སྔས་ན་ཡོད་པ་མས་མཐོང་ནས་སྔོན་དུ་བུ་ལ་མ་བལྟས་པར་ནེའུ་ལེས་བུ་ཆུང་ཟས་སོ་སྙམ་བརྒྱབ་པས་ནེའུ་ལེ་བསད་ནས་ཉེས་་་་་་ལྟུང་གིས་ཕོག་ནས་ཕུགས་ངན་སོང་དུ་སྐྱེ་བས། དེས་ན་གང་བྱེད་ཀྱང་དྲན་ཤེས་ཀྱིས་ཟིན་པར་བྱེད་དགོས། ཟས་ཀྱི་ཚོད་རིག་པ་ནི།ཟས་ཧ་ཅང་ཉུང་དང་མང་བ་མ་ཡིན། མི་འཇུ་བ་དང་མི་འཕྲོད་པ་མ་ཡིན། ལོག་པའི་འཚོ་བ་མ་ཡིན་པར། ཆོས་མཐུན་གྱི་འཚོ་བ་འགྲངས་ལྟོགས་རན་པར་བྱ་དགོས་ཏེ། པོ་ཏོ་བའི་གསུང་སྒྲོས་ལས། མི་གཅོང་ཅན་རྒད་པོ་དེས། ཁ་ཟས་གར་ཐོད་ཐོད་མི་ཟ་བར་ཟས་ཀྱི་ཚོད་རིག་པར་བྱེད་དེ། ཁ་ན་ཞིམ་པར་སྣང་ཡང་གནོད་པའི་ཟས་མི་ཟ། འཕྲད་དུ་ཡོག་པར་སྣང་ཡང་ཞུ་མི་ཞུ་བའི་ཚོད་བཟུང་ནས་རན་པར་ཟ་བ་ཡིན། དེ་བཞིན་དུ་འོ་སྐོལ་582

ཡང་ཟས་ཀྱི་ཚོད་རིག་པར་བྱེད་དགོས་གསུངས། སྔོན་དབུས་ཀྱི་མལ་གྲོའི་བུད་མེད་གཅིག་གིས། བསྙེན་གནས་བསྲུང་བའི་ཉིན་མོ་བྲོ་སྐྱོར་དང་དུས་གནོན་ལ་ཟས་སྣ་མང་པོ་གཡོས་ནས་ཟོས་་་་་པས། བུ་ན་རེ། ཨ་མ་དང་བསྙེན་གནས་འདི་བྱ་བྱ་ནས། དོ་ནུབ་ཕོ་བ་གནད་ནས་འགྲོ་ན་ཟེར་རོ། །དེ་བཞིན་དུ་འོ་སྐོལ་གྱེས་ཀྱང་དད་པ་ཅན་གྱི་རྫས་དང་དགེ་འདུན་གྱི་དཀོར་ལ་བག་ཚ་བ་མེད་་པར་བྱུང་ཚད་བླངས་ཀྱིན་ཆ་ལེ་ཆོ་ལེར་ལོངས་སྤྱོད་པ་འདི་བྱ་བྱ་ནས། ཕྱི་མར་ངན་སོང་དུ་འགྲོ་ཉེན་ཡོད་པས་གཟབ་འཚལ།སྔོན་རྒྱལ་པོའི་ཆད་པས་གསོད་པའི་བྲམ་ཟེ་བཟའ་ཚོ་གསུམ་་་་་་་ནགས་གསེབ་ན་ཕར་འགྲོ་བའི་ཞག་བདུན་གྱི་རྒྱགས་ལས་མེད་པ་ལ། ལམ་དུ་ཞག་བཅུ་གཉིས་འགོར་བས་ཤིན་ཏུ་ཉོན་མོངས་པ་ལ། དེར་བུས་ཕ་མ་གཉིས་ལ་དྲིན་ལན་བསབ་པའི་ཆེད་དུ་ལྕེབས་ཏེ་ཤ་ཕ་མར་ཟར་བཅུག་པས། ཕ་མས་དེར་ཡང་དབང་མེད་ནས་ཤ་ཟོས་ཏེ། ཤ་དེ་ཡང་ཞིམ་པས་ཆགས་ཞེན་མེད་པར་ཟོས་པས་འགྲོ་སར་གཏོལ་བ་ཡིན་སྐད། དེ་བཞིན་དུ་འོ་སྐོལ་ཡང་བཟའ་བཏུང་ལ་ཆགས་ཞེན་དང་རོ་མྱང་བ་ཡིད་ལ་མི་བྱེད་པར་ལུས་་་་་འདི་གསོ་ལ་གཞན་དོན་དུ་བྱང་ཆུབ་སྒྲུབ་སྙམ་པས་ཟས་གང་ལ་ལོངས་སྤྱོད་དགོས། མི་ཉལ་བར་རྣལ་འབྱོར་ལ་བརྩོན་པ་ནི།ཉིན་པར་མཐའ་དག་དང་མཚན་མོ་ཡང་ནམ་གྱི་ཆ་སྟོད་སྨད་ལ་583

མི་ཉལ་བར་ཆོས་ཀྱི་རྣལ་འབྱོར་ལ་བརྩོན་པའོ། །ཉལ་བའི་ཚེ་ཇི་ལྟར་བྱ་བ་ནི་གློ་གཡས་པ་ཕབ་ཏེ་རྐང་པ་གཡོན་པ་གཡས་པའི་་་་སྟེང་དུ་བཞག་ནས་སེངྒེ་ལྟར་ཉལ་ལ། སང་ཉིན་ཡང་སྔ་བར་ལངས་ནས་དགེ་ཆོས་ལ་བརྩོན་པར་བྱ་སྙམ་དུ་དགེ་སེམས་ཁྱད་པར་ཅན་གྱི་ངང་ནས་གཉིད་ལོག་པར་བྱའོ། །སྨྲས་པ། གསུང་རབ་ཀུན་གྱི་སྙིང་པོ་བསྡུ་བསྡུ་བ། །སྐྱེས་བུ་གསུམ་གྱི་ལམ་གྱི་རིམ་པ་ཡི། །གདམས་པ་བཟང་པོ་ཉམས་སུ་བླངས་པའི་མཇུག །ཐུན་མཚམས་ཇི་ལྟར་བྱ་ཚུལ་བཤད་ཚར་སོང་། །ཨེ་མ་རྒྱ་བོད་མཁས་གྲུབ་མ་ལུས་པའི། །ཐུགས་ཀྱི་ཉིང་ཁུ་སྐྱེས་བུ་གསུམ་གྱི་ལམ། །ཉམས་སུ་བླང་བྱར་ཡོད་པའི་སྐལ་བཟང་རྣམས། །དོན་ཆུང་ཚེ་འདིའི་བྱ་བ་རྒྱང་བསྲིངས་ཏེ། །རྣམ་གཡེང་མེད་པའི་རི་ཁྲོད་དབེན་པའི་གནས། །སྤང་གཤོངས་ནགས་ཚལ་མེ་ཏོག་བཀྲ་བའི་ལྗོངས། །ཁོར་ཡུག་རི་དྭགས་བག་ཕེབས་རྒྱུ་བའི་ས། །ཉམས་དགའ་སྣང་བ་སྤྲོ་བའི་སྤྱིལ་བོ་རུ། །ལུས་ལ་ཕྱག་དར་ཁྲོད་ཀྱི་གོས་འཆིང་ཞིང་། །གང་བྱུང་ངན་ངོན་ཟས་ཀྱི་འཚོ་བ་ལ། །བསྟེན་ནས་ཚུལ་བཞིན་ཉམས་སུ་ལེན་ནུས་ན། །ངོ་མཚར་བདེ་སྐྱིད་ཉི་མ་འཆར་བར་འགྱུར། །དེ་ལྟར་ཕར་ཕྱིན་ཐེག་པའི་ལམ་བཟང་ལ། །བསླབ་ན་ནམ་ཞིག་རྫོགས་པའི་སངས་རྒྱས་ཀྱི། །གོ་འཕང་ཐོབ་ནས་ཉམ་ཐག་སེམས་ཅན་ཡང་། །སངས་རྒྱས་ས་584 ་

ལ་འདྲེན་པར་གདོན་མི་ཟ། །འོན་ཀྱང་རང་གི་ངོས་ནས་ཉམ་ཐག་གི །སེམས་ཅན་རེ་རེའི་ཕྱིར་ཡང་མནར་མེད་ཀྱི། །མེ་ནང་བསྐལ་པ་རྒྱ་མཚོར་སྡོད་དགོས་ཀྱང་། །སྙིང་རྗེས་མི་སྐྱོ་བརྩོན་འགྲུས་གོ་ཡོད་ཀྱང་། །མ་གྱུར་སེམས་ཅན་ཐམས་ཅད་བཟོད་མེད་ཀྱི། །སྡུག་བསྔལ་དྲག་པོས་ཡུན་རིང་མནར་ཚུལ་དང་། །སངས་རྒྱས་ཐོབ་ནས་འགྲོ་ཀུན་སྡུག་བསྔལ་ལས། །སྒོལ་བའི་ནུས་པ་ཡོད་པའི་ཚུལ་བསམ་ཚེ། །གཞན་གྱི་ངོས་ནས་སངས་རྒྱས་གོ་འཕང་དེ། །དེ་རིང་ནངས་པར་གཉིས་ཀྱི་དེ་རིང་ཡང་། །ཐོབ་ན་སྙམ་པའི་ཤུགས་དྲག་སྙིང་རྗེ་ཡིས། །བསྐྱོད་པས་བྱང་ཆུབ་སེམས་དཔའི་རིགས་ཅན་རྣམས། །ཚེ་གཅིག་ལུས་གཅིག་སངས་རྒྱས་ཐོབ་འདོད་ན། །རྒྱུ་ཡི་ཕར་ཕྱིན་ཐེག་པའི་ལམ་བཟང་ལ འབྲས་བུ་སྔགས་ལམ་བསྣོན་པ་འདེབས་ནུས་ན། །དལ་འབྱོར་དོན་ལྡན་འགྱུར་ཚུལ་ཟུར་ཙམ་བཤད། །དེ་ཡང་རྒྱུ་ཕ་རོལ་ཏུ་ཕྱིན་པའི་ཐེག་པའི་ལམ་གྱི་རིམ་པ་དེ་་་་དག་ལ་བསླབས་ན། མ་འོངས་པའི་སྐྱེས་པ་བཟང་པོ་བརྒྱུད་ནས་བསྐལ་ཆེན་གྲངས་མེད་གསུམ་གྱི་མཐར་ནམ་ཞིག་སེམས་ཅན་་་་་ཐམས་ཅད་ལ་ཕན་པའི་ཡང་དག་པར་རྫོགས་པའི་སངས་རྒྱས་་་་བཅོམ་ལྡན་འདས་ཅི་འདྲ་བ་ཞིག་འོང་མོད། འོན་ཀྱང་དེ་ཙམ་གྱིས་ཆོག་གམ་སྙམ་ན་མི་ཆོག་སྟེ། དེ་ཡི་རྒྱུ་མཚན་རང་གི་ངོས་585

ནས་སེམས་ཅན་རེ་རེའི་ཕྱིར་ཡང་དམྱལ་བའི་མེ་ནང་དུ་བསྐལ་པ་རྒྱ་མཚོར་གནས་ནས་སངས་རྒྱས་སྒྲུབ་དགོས་ཀྱང་མི་སྐྱོ་བའི་བརྩོན་འགྲུས་ཀྱི་གོ་ཆ་ཡོད་ཀྱང་། ཕ་མ་སེམས་ཅན་གཞན་བཟོད་ཀླག་མེད་པའི་སྡུག་བསྔལ་གྱིས་མནར་བའི་ཚུལ་ལ་བསམ་ན།སེམས་ཅན་གཞན་གྱི་ངོས་ནས་སངས་རྒྱས་ཀྱི་གོ་འཕང་དེ་རིང་ནངས་པར་གཉིས་ཀྱི་དེ་རིང་ཙམ་ལ་ཐོབ་ཐབས་ཤིག་མཆིས་ན་བྱེད་དགོས་ཏེ། དེ་ཅིའི་ཕྱིར་ཞེ་ན། སངས་རྒྱས་ཀྱི་གོ་འཕང་ཐོབ་ན་སྐུ་གསུང་ཐུགས་ཀྱི་སྒོ་ནས་འོད་ཟེར་རེ་རེ་ཙམ་སྤྲོས་པས་ཀྱང་སྡུག་བསྔལ་གྱིས་གདུངས་པའི་སེམས་ཅན་བྱེ་བ་ཐེར་འབུམ་སྡུག་བསྔལ་ལས་སྒོལ་བའི་ནུས་པ་ཡོད་པའི་ཕྱིར་རོ། །དེས་ན་མ་གྱུར་འགྲོ་བའི་སྡུག་བསྔལ་ལ་མི་བཟོད་པའི་སྙིང་རྗེ་དྲག་པོས་ཀུན་་་་་་ནས་བསླངས་ཏེ་མྱུར་བར་མྱུར་དུ་སངས་རྒྱས་ཀྱི་གོ་འཕང་ཐོབ་ནས་སེམས་ཅན་ཐམས་ཅད་ལ་ཕན་བཏགས་སྙམ་པའི་བྱང་ཆུབ་སེམས་དཔའ་སྙིང་རྗེ་ཅན་གསང་སྔགས་ཉམས་སུ་ལེན་ངེས་པ་་་་རྣམས་ཀྱིས་ད་དུང་དེ་ཙམ་གྱིས་ཆོག་པར་མི་འཛིན་པར་རྒྱུ་ཕ་་་་་རོལ་ཏུ་ཕྱིན་པའི་ཐེག་པའི་ལམ་གྱི་རིམ་པ་ལ་འབྲས་བུ་གསང་་་་་སྔགས་རྡོ་རྗེ་ཐེག་པའི་ལམ་གྱི་བསྣོན་པ་བཏབ་ནས་ཉམས་སུ་་་་་་བླངས་ན་རྣལ་འབྱོར་པ་བརྩོན་འགྲུས་ཅན་སྐལ་བ་རབ་རྣམས་ཚེ་གཅིག་ལུས་གཅིག་ལ་འཚང་རྒྱ། འབྲིང་འཆི་ཁ། ཐ་མ་ཡང་586

བར་དོ། ཡང་ཐ་ཡང་མ་འོངས་པའི་སྐྱེ་བ་གསུམ་མམ། བདུན་ནམ་བཅུ་དྲུག་ཚུན་ཆད་ལ། འཚང་རྒྱ་བ་གསང་སྔགས་ཀྱི་རྒྱུད་མང་པོ་ནས་གསུངས་ལ། དམ་པ་གོང་མ་ཐམས་ཅད་ཀྱིས་མདོ་སྔགས་ཀྱི་ལམ་གཉིས་ཟུང་འབྲེལ་དུ་ཉམས་སུ་བླངས་པ་ལ་་་་་་་་་་བསྟེན་ནས་མཆོག་ཐུན་དངོས་གྲུབ་ཐོབ་ཚུལ་གྱི་ངོ་མཚར་བའི་་་་རྣམ་ཐར་མཐའ་ཡས་ཏེ། སྔོན་མགོན་པོ་ཀླུ་སྒྲུབ་ཀྱིས་ཟུང་འཇུག་གི་སྐུ་བརྙེས་ནས་དགུང་ལོ་དྲུག་བརྒྱ་བཞུགས། མཁན་ཆེན་ཞི་བ་འཚོ་དགུང་ལོ་དགུ་བརྒྱ་དང་དགུ་བཅུ་གོ་དགུ་བཞུགས། སློབ་དཔོན་པདྨ་དང་པཎ་ཆེན་བི་མ་མིཏྲ་རྣམ་གཉིས་འཆི་མེད་རྡོ་་་་་་རྗེའི་སྐུ་བརྙེས། ཕ་དམ་པ་རྒྱ་གར་དགུང་ལོ་ལྔ་བརྒྱ་དང་བཅུ་བདུན་ཙམ་བཞུགས། གཤེགས་རྒྱུ་ཡིན་པའི་སྔ་ལོའི་ཉིན་གཅིག་ལོ་རྗེས་མའི་ད་ཙམ་དིང་རི་ལ་རྒྱ་གར་གྱི་ཨ་ཙ་ར་རྒན་པོ་ཞིག་གི་རོ་ཞིག་ཡོང་གསུངས། ལོ་རྗེས་མའི་དེ་དུས་ཙམ་ལ་སྐུ་བསྙུང་ཚུལ་བསྟན་པས་བུ་སློབ་རྣམས་ཀྱིས་བསྙུང་གཞི་ཅི་འདྲ་དྲིས་པས།སེམས་ན་བར་འདུག་གསུངས། སེམས་ཅི་ལྟར་བསྙུང་དྲིས་པས།སྣང་སེམས་གཉིས་དབྱེར་མེད་དུ་འདྲེས་ནས་ན་ཚུལ་ཞིག་འདུག་སྟེ་སྨྲ་མི་ཤེས་པར་འདུག་གསུངས། བཅོས་ཐབས་དྲིས་པས་ལུས་ན་བ་ཡིན་ན་ཐབས་ཡོད་དེ། སེམས་ན་བ་བཅོས་ཐབས་མེད་གསུངས། ཞལ་ཆེམས་གསུངས་ནས་མཐར་ངོ་མཚར་བའི་587

ལྟས་དང་བཅས་ཏེ་གཤེགས། རྭ་ལོས་འཇིགས་བྱེད་ཀྱི་བསྐྱེད་རིམ་བསྒོམས་ནས་རྭ་ཤད་བྱས། ཡང་ལྷ་ཤམ་པོའི་བྲག་བསྙིལ།ས་སྟེང་སེམས་དཔའ་བཅུ་གསུམ་བགྲོངས་ཀྱང་སྐྱོན་གྱིས་མ་གོས།བྱང་ཆུབ་འོད་དང་རྭ་ལོ་གཉིས་ཀྱིས་ནུས་མཐུ་འགྲན་པས།བྱང་ཆུབ་འོད་ཀྱིས་ཕུར་བ་དབལ་ན་མེ་འབར་བ་མི་ཚད་ཅིག་་་་་བཏང་བ། རྭ་ལོས་བསྲུང་འཁོར་དགུ་བསྒོམ་པ་བརྟོལ་ནས་བྱུང་།ཕྱིས་རྭ་ལོས་དེ་ཅིའི་ཁྱད་ཡིན་དྲིས་པས་བྱང་ཆུབ་འོད་ན་རེ།ངེད་གཉིས་བསྐྱེད་རིམ་ལ་ཁྱད་མི་འདུག་སྟེ་རྫོགས་རིམ་གྱེ་ལྟ་་་་་་བའི་དགོངས་པ་མཐོ་དམན་གྱི་ཁྱད་ཡིན་གསུངས་སྐད། གྲུབ་ཆེན་ལྭ་བ་པས་རྫོགས་རིམ་ལོ་བཅུ་གཉིས་བསྒོམ་པའི་མཐར་ཙ་རི་ནས་མཁའ་སྤྱོད་དུ་གཤེགས། རྗེ་མི་ལས་ལོ་ཕྱེད་དང་བརྒྱད་བསྒོམས་པས་ནམ་མཁའ་ལ་འཕུར་བ་དང་ལུས་ལྷའི་དཀྱིལ་་་་་་་་འཁོར་དུ་སྤྲུལ་ནས་སྟོན་ནུས་པ་སོགས་ཛུ་འཕྲུལ་མཐའ་ཡས་པ་བྱུང་། གཤེགས་ཁར་བུ་སློབ་རྣམས་ལ་ང་ཡུན་རིང་ཨེ་སྡོད་མི་ཤེས་པས། ཁྱེད་རྣམས་ང་ལ་ཉན་ནས་ང་བཞིན་བྱེད་ན། ང་ཕྱིར་འབྲོང་ཞིག ང་ཕྱིར་འབྲོང་ཞིག་གསུངས། མཉམ་བཞག་གི་ངང་ལ་བཞུག་ནས་དགུང་ལོ་བརྒྱད་ཅུ་རྩ་བཞི་བཞེས་པའི་ཤིང་ཡོས་ལོའི་དགུན་ཟླ་ཐ་ཆུང་ཚེས་བཅུ་བཞི་ཉི་ཤར་ལ་ལྟས་ཆོ་འཕྲུལ་་་་་དཔག་མེད་བཅས་མངོན་པར་དགའ་བའི་ཞིང་ཁམས་སུ་་་་་་་་་་་་588

གཤེགས། མ་གཅིག་ལབ་སྒོན་དགུང་ལོ་དྲུག་ཅུ་ལ་སླར་ཚེམས་སྐྱེས་གཞོན་ཤ་ཆགས། ཕགས་སྒྲ་དང་བཅས་རི་བྲག་ལ་ཐོགས་མེད་དུ་བསྒྲོད་ཅིང་། སྲས་ཐོད་སྨྱོན་ལྷ་འདྲེས་གཡང་ལ་སྐྱུར་བ་དབུ་ཚལ་པ་མང་པོར་ཆག་པ་ཕྱག་གིས་བྱིལ་བ་མཛད་པསེ་སྔར་ལྟར་སོས། མངོན་ཤེས་ལ་ཐོགས་པ་མེད་དགུང་ལོ་དགུ་བཅུ་གོ་ལྔ་ལོན་པའི་མཐར་གཤེགས་ཁར། བུ་སློབ་རྣམས་ལ་ཚེ་གཅིག་ལུས་གཅིག་ལ་སངས་རྒྱས་པར་འདོད་པས་གཅོད་ཆོས་འདི་ལ་ཉམས་ལེན་མཛོད་གསུངས། སྦྱན་ནམ་མཁའ་ལ་ཆེར་གཟིགས་ནས་མགུར་འདི་གསུངས་སོ། །དམ་ཆོས་ཟབ་མོ་གཅོད་ཆོས་འདི། །གདམས་ངག་གཞན་ལས་ཁྱད་པར་འཕགས། །བྱིན་རླབས་ལུས་སེམས་འབྲལ་བ་འདི། །འཕོ་བ་གཞན་ལས་ཁྱད་པར་འཕགས། །ང་རང་རྒན་མོ་ལབ་སྒྲོན་འདི། །བུད་མེད་གཞན་ལས་ཁྱད་པར་འཕགས། །ཞེས་གསུངས་ནས། མཐར་འཛུམ་ཞིང་བཞད་བཞིན་དགུན་ཟླ་འབྲིང་པོའི་ཚེས་བཅུ་གསུམ་གྱི་གདུགས་ཤར་དྲོས་ལ་རོལ་མོའི་སྒྲ་དང་བཅས་ཏེ་ནུབ་ཕྱོགས་ཨུ་རྒྱན་དུ་གཤེགས། སྔོན་ཇོ་བོ་ཆེན་པོས་རྒྱ་མཚོ་ཆེན་པོར་གྲུ་བཏང་ནས་བླ་མ་གསེར་གླིང་པའི་དྲུང་དུ་་་་་་་་་ཕེབས་པའི་ཚེ་དབང་ཕྱུག་ཆེན་པོས་རླུང་དམར་གཡོས། ། གྲུ་བཤིག་པར་བརྩམ་ཚེ་གཤིན་རྗེ་གཤེད་ཀྱི་བསྐྱེད་རིམ་གྱི་སྒོ་ནས་589

བཏུལ་དུས་དེར་ཡོད་པ་ཀུན་གྱིས་ལྷ་དངོས་སུ་མཐོང་། སྐུ་གཤེགས་དུས་འབྲོམ་གྱིས་གསོལ་བ་བཏབ་དུས་སླར་ཡང་བྱོན་་་་་ནས་ཞལ་བསྟན་ཅིང་སླར་ཡང་ངོ་མཚར་བའི་ལྟས་དང་ཆོ་་་་་་་་་་འཕྲུལ་དཔག་མེད་བཅས་དགའ་ལྡན་དུ་གཤེགས། རྗེ་བདག་ཉིད་ཆེན་པོས། རྗེ་བཙུན་འཇམ་དབྱངས་བསྒྲུབས་ནས། འཇམ་དབྱངས་ལ་མི་ལ་མི་བཞིན་དམ་པའི་ཆོས་ཀྱི་དཀའ་གནད་་་་་་་་་་རྣམས་ཀྱི་དྲི་བ་མཛད་ཆོག་ཅིང་། སྐུ་གཤེགས་དུས་རྫོགས་རིམ་གྱེ་འོད་གསལ་ལ་བཞུགས་དུས་སྐུ་གཞོན་ནུ་ལང་ཚོ་བཅུ་དྲུག་ལོན་པའི་ན་ཚོད་ཅན་བལྟ་བས་ཆོག་མི་ཤེས་པ་གཟི་བརྗིད་འོད་ཟེར་འཕྲོ་བ་ཞིག་ཏུ་གྱུར་ནས་ངོ་མཚར་བའི་ལྟས་དང་བཅས་དགའ་ལྡན་དུ་གཤེགས། སྤྱན་སྔ་བས་ལན་ཞིག་སེར་བ་ཞིག་བྱུང་བ་པྲ་ཕབ་ནས་བརྟགས་པས། སྦྲུལ་ཆེན་པོ་མཇུག་མ་ཕྱིའི་རྒྱ་མཚོར་ལུས་པ། མགོ་པོ་རི་རབ་ཀྱི་ཁ་ན་སླེབས་པ་གཅིག་གི་ཁ་ནས་གཏོང་འདུག་པ་ལ། ཧཱུ་ཕཊ་བྱས་པས་རྒྱ་མཚོའི་ནང་དུ་དམར་ཉོག་གིས་སོང་ནས་〈 རྣལ་འབྱོར་ཤེས་རབ་རྡོ་རྗེ་ལ། ཀླུ་སྲིན་མོ་ཞིག་བར་ཆད་ལ་བྱུང་བས། ཨོཾ་ཙཎྜ་མཧཱ་རོ་ཥ་ཎ་ཧཱུཾ་ཕཊ་བྱས་པས་བྲོས་ནས་སོང་བས་ཕྱིའི་རྒྱ་མཚོའི་འགྲམ་ནས་ཕྱི་མིག་ཅིག་བལྟས་ནས་ཡང་ཕྱིའི་རྒྱ་མཚོ་རང་ཡང་བརྒལ་ནས་བྲོས། ལོ་ཙཱ་བ་རིན་ཆེན་བཟང་པོས་རྟ་མགྲིན་གྱི་རྟ་སྐད་བཏོན་པས་འདྲེ་ཀླད་590

པ་ན་ནས་བྲོས། ལྷ་རྗེ་བསམ་གཏན་བྱ་བས་ཐུགས་རྗེ་ཆེན་པོའི་བཟླས་པ་ཚད་དུ་བསྐྱལ་བས་རྟ་མགྲིན་གྱིས་དབང་ལན་གསུམ་་་་བསྐུར་བའི་སྣང་བ་བྱུང་། ཕ་རིའི་ནགས་ལ་མེ་ཤོར་བ་ལ་རྒྱང་ནས་སྔགས་བཏབ་པས་བསད། ཉིན་གཅིག་ཐོག་ཞིག་བབས་བྱུང་བ་མཛུབ་མོ་ལ་དཀྲིས་ནས་ཕ་རོལ་གྱེ་བྲག་ལ་བརྒྱབ།གཤེགས་དུས་ནམ་མཁའ་ལ་བཟང་སྤྱོད་འདོན་གྱིན་གཤེགས་་་་་་སྐད། ལྷོ་བྲག་མར་པ་དང་སྲས་དར་མ་མདོ་སྡེ་གཉིས་ཀྱིས་འཕོ་བ་གྲོང་འཇུག་མཛད། གཤེགས་ཁར་མར་པས་ཡུམ་བདག་མེད་མ་ཐུགས་གར་བསྟེམ། བུ་ཀུན་འཕོ་བ་སྤར་ན་འདི་ལྟར་གྱིས་གསུངས། འཕོ་བ་སྤར་ཆོག་མཛད་པས་སྤྱི་གཙུག་གི་ཐོད་པའི་དུམ་བུ་ཞིག་ཡར་བའི་ནང་ནས། འོད་བྱ་མོའི་སྒོང་ང་ཙམ་ཞིག་ནམ་མཁའ་ལ་སོང་ནས་གཤེགས། སྲས་དར་མ་མདོ་སྡེ་གཤེགས་ཁར་ཕུག་རོན་ལ་གྲོང་འཇུག་ར།ཛད། འཕུར་ནས་རྒྱ་གར་དུ་སོང་དུར་ཁྲོད་དུ་རོ་གསར་བ་བསྐྱལ་བ་ལ་གྲོང་འཇུག་མཛད་ནས།གསང་སྔགས་ཏེ་ཕུའི་སྡོང་པོ་ཞེས་བྱ་བར་གྱུར། རས་ཆུང་བ།རས་ཆུང་མ། གཡུ་ཐོག་གསར་རྙིང་རྣམས་ཀྱིས་ལུས་མ་སྤངས་པར་སྐུ་ལུས་དེ་ཉིད་ཀྱི་སྟེང་ནས་མཁའ་སྤྱོད་དུ་མི་ཀུན་གྱི་མཐོང་སར་གཤེགས། འབྲུག་པ་ཀུན་ལེགས་ཀྱི་ཁྱེ་དང་རྟ་སོགས་བསད་ནས་སླར་གསོས། ཉི་ཟེར་ལ་འཁོར་གསུམ་བཀལ་བ་སོགས་གྲུབ་591

རྟགས་དུ་མ་བསྟན། གཤེགས་ཁར་བརླ་གཡས་པའི་སྟེང་དུ་འཇའ་ཟུག་ནས་གཤེགས། ཕྱིས་བལྟས་ཚེ་བརླ་དེ་ན་ཐུགས་རྗེ་ཆེན་པོའི་རུས་སྐུ་ངོ་མཚར་ཅན་ཞིག་བཞུགས་སྐད། སྔོན་ཇོ་བོའི་བླ་མ་གཤིན་རྗེ་གཤེད་ཀྱི་རྣལ་འབྱོར་པ་ཁོང་སྡོང་པོ་ཞིག་གི་རྩ་ན་བཞུགས་སྐབས་མི་གཅིག་བྱུང་ནས་ཤིང་སྡོང་བཅད་པས། མ་གཅོད། ཡང་ཡང་བྱས་པས་མ་ཉན་ཚེ་ཡར་བཞེངས་ནས་ཞབས་ས་ལ་བརྡབས་ནས་ཁྱོད་ཀྱིས་ང་སུ་ཡིན་ཤེས་སམ་བྱས་པས་གྲོང་ནས་མི་ལྔ་བྱུང་ནས་མི་དེ་ལ་གྲི་རེ་བརྒྱབ་ནས་བསད་པས། སླར་བཟོད་གསོལ་བྱས་པས། ངའི་ཞབས་ཁྲུས་ལ་རྨ་ནང་དུ་བླུག་གསུངས་པ་ལྟར་བྱས་པས་མི་དེ་སླར་སོས་པ་བྱུང་། ཡང་ཉིན་གཅིག་ཡུལ་དེའི་རྒྱལ་པོའི་སྟེང་དུ་དམག་ཆེན་པོ་ཞིག་ཆུ་བོ་གངྒ་བརྒལ་ནས་སླེབས་བྱུང་བ་དམག་བཟློག་མཛད་པར་ཞུ་ཞུས་པས།གཏོར་མ་ཞིག་བཏང་བ་བྱེའུ་ཆུང་ཆུང་ཞིག་བྱུང་ནས་ཟོས་པས།བྱ་ཆེན་པོ་ཞིག་ཏུ་གྱུར་པ་ནམ་མཁར་འཕུར་བས་གཤོག་སྒྲོའི་་་་་་རླབས་ཀྱིས་རླུང་ནག་འཚུབ་མ་ཆེན་པོ་བྱུང་བས་དམག་ཐམས་་་་ཅད་གངྒའི་ཕ་རོལ་ཏུ་བསྐྱལ་བས། དམག་དེ་རྣམས་ལ་ཡང་ཉེས་སྐྱོན་མེད་པ་བྱུང་། གཤེགས་ཁར་ངོ་མཚར་བའི་ལྟས་དང་ཆོ་འཕྲུལ་དཔག་ཏུ་མེད་པ་བསྟན་ནས་གཤེགས། གྲུབ་ཐོབ་ཐང་སྟོང་རྒྱལ་པོས་དགུང་ལོ་བརྒྱ་དང་བརྒྱད་བཞུགས་པའི་མཐར་་་་་་592

ནམ་མཁའ་ལ་ཡར་གྱེན་དུ་འཕགས།་ནས་གཤེགས། སྔོན་བྱང་བདག་རིག་འཛིན་ཆེན་པོས་མི་གཅིག་ཤི་ནས་ཞག་མང་པོ་སོང་བ་ཞིག་ཀྱང་སླར་གསོས་ཤ་མ་ཟ་དང་ལོ་གསུམ་སྡོད་གསུངས་་་་་་པས་ཁོས་ལོ་གཅིག་སོང་ནས་ཤ་ཞིག་ཟོས་པས་ཤི་བ་བྱུང་། ཁོང་གིས་ངོ་མཚར་བའི་ལྟས་དང་ཆོ་འཕྲུལ་དཔག་ཏུ་མེད་པ་བསྟན་ནས་གཤེགས། རྗེ་བཙུན་སེངྒེ་དབང་ཕྱུག་འོ་ཡུག་ཕྱི་གོང་གི་ཐད་གའི་ནམ་མཁའ་ནས་འོད་དང་སྒྲ་དང་བཅས་ཏེ་གཤེགས། གྲུབ་ཆེན་ཏེ་ལོ་པས་བུ་ཀུན་བསྐྱེད་རིམ་རྫོགས་རིམ་དུ་བསྡུ་ན་འདི་་་་་ལྟར་གྱིས་གསུངས། ནམ་མཁའ་ལ་འཕགས་ནས་ཞལ་ནས་ཨ་ཞེས་བརྗོད་པས་ལུས་འོད་དུ་ཞུ་ནས་ཇེ་ཆུང་ཇེ་ཆུང་དུ་གྱུར་ནས་ནམ་མཁའ་ལ་ཡལ་བ་དང་། ཨ་ཡི་སྒྲ་དེ་ཡང་ཆུང་ངུ་ཆུང་ངུ་གྱུར་ནས་ཡལ་སོང་། གྲུབ་ཆེན་མེ་ལོང་རྡོ་རྗེས་བུ་སློབ་རྣམས་ལ་ཞལ་ཆེམས་ཀྱི་མགུར་གསུངས་མཐར་ཧིཀ་བརྗོད་པས་སྤྱི་བོ་མས་འོད་ཕུབ་ཙམ་ཞིག་ནམ་མཁའ་ལ་སོང་། དེ་ཆེར་སོང་སྦྲ་ཙམ། ནམ་མཁའི་ཁམས་གང་བར་གྱུར་འོད་དང་སྒྲ་དང་མེ་ཏོག་གི་ཆར་་་་་་སོགས་ངོ་མཚར་བའི་ལྟས་དང་ཆོ་འཕྲུལ་དཔག་མེད་བཅས་་་་་་་་གཤེགས། སྔོན་པོ་ཏོ་བ་གཞོན་དུས། ཤར་བ་ཤཱཀ་དབང་ཟེར་བའི་སྔགས་རྙིང་མ་མཁན་གཅིག་ཤི་བའི་པུར་སྦྱངས་པ་ལ་་་་་་་་་་འཇའ་འོད་ལ་སོགས་བྱུང་བ་ཡབ་ལ་དྲིས་པས། བསྒོམ་ཆེན་ཞིག་593

གྲོངས་པ་ཡིན་ཟེར་བས། བསྒོམ་ཆེན་དེ་འདྲ་བ་ཞིག་ངས་ཀྱང་བྱེད་དགོས་དགོངས་པ་བྱུང་། སྔོན་ཨ་མདོ་ཕྱོགས་ཀྱི་སྔགས་པ་གཅིག་ཤི་བས་པུར་སྦྱངས་པའི་རུས་པ་རྣམས་མ་ཉམས་པར་་་་་་་དཀར་ཀྲོང་ངེ་གདེས་པ་ལ་ལྷ་སྐུ་ཡིག་འབྲུ་ཕྱག་མཚན་དུ་མའི་་་་་རང་བྱོན། ཤ་ཁྲག་ཞུ་བ་ཐམས་ཅད་ཁ་དོག་སྣ་ལྔའི་འཕེལ་གདུང་དུ་སོང་ནས་སྲན་མ་བཞིན་སྤར་བ་བྱས་བླངས་ཆོག་པ་ཞིག་བྱུང་སྐད། ཡང་བདག་གི་དྲིན་ཅན་བླ་མ་འཇམ་དབྱངས་རྒྱ་མཚོ་སྐུ་པུར་བཞུ་བའི་ཉིན་གྱི་ཐོ་རངས་གདུང་ཁང་སྟེང་དུ་ཤར་ཕྱོགས་ནས་འཇའ་ཚོན་ཆེན་པོ་ཞིག་ཟུག་པ་དེར་ཡོད་པའི་འཚོགས་པ་ཀུན་གྱིས་མཐོང་ཞིང་མེ་རྣམས་ཁ་དོག་སྣ་ཚོགས་པའི་རྣམ་པར་འབར་བ་དང་། ཁ་དོག་སྣ་ལྔའི་འཕེལ་གདུང་སྲན་མ་ཙམ་མང་པོ་བྱུང་། གཞན་ཡང་གྲུབ་ཆེན་བརྒྱད་ཅུ་རྗེ་འབངས་ཉེར་ལྔ་སོགས། རྒྱ་བོད་དུ་གྲུབ་ཐོབ་ཕོ་མོ་ནམ་མཁའི་སྐར་ཚོགས་ཙམ་ཞིག་བྱུང་བའི་ངོ་མཚར་བའི་རྣམ་ཐར་རྣམས་བཤད་ན་མཐའ་་་་ཡས། དེ་དག་རྣམས་ལ་དགོངས་ནས་བཀའ་གདམས་བླ་མ་གོང་མ་རྣམས་གྱི་ཞལ་ནས། བླ་མ་མཚན་ཉིད་དང་ལྡན་པ་ཞིག་གིས།སློབ་མ་སྣོད་དང་ལྡན་པ་ཞིག་ལ་དབང་བཞི་རྫོགས་པར་བསྐུར་ནས། ལམ་བསྐྱེད་རྫོགས་ཀྱི་ཐབས་ཟབ་མོ་རྣམས་ཐུན་བཞི་ལ་སོགས་པས་ཉམས་སུ་བླངས་ན། སངས་རྒྱས་ཟན་དྲོན་མོ་ལག་594

པས་བཟོ་བྱེད་པའི་ཚོད་ཡིན་པར་འདུག་གསུངས། དེས་ན་རབ་ཏུ་སྤྲོ་བའི་བླ་མ་མཚན་ཉིད་དང་ལྡན་པ་ལ་བསྟེན་ནས་གསང་་་་་སྔགས་ཉེ་ལམ་གྱི་སྒོར་ཞུགས་ནས་ཟབ་མོའི་གདམས་པ་རྣམས་་་་ཉམས་སུ་བླངས་ཏེ་དལ་འབྱོར་ཐོབ་པ་དོན་དང་ལྡན་པར་་་་་་་་་་་མཛོད་ཅིག །སྨྲས་པ། ཟླ་མེད་སྟོན་པ་སངས་རྒྱས་རི་དབང་དེ། །ཐུགས་སྲས་རི་བོ་བྱེ་བའི་དབུས་ན་མཛེས། །ངོ་མཚར་མི་ཕམ་འཇམ་དབྱངས་གསེར་གྱི་རི། །ཡོན་ཏན་རིན་ཐང་ཆེ་ཞེས་ཀུན་གྱིས་གླེང་། །དྲི་མེད་ཐུབ་བསྟན་ལྷ་ཡི་ལམ་ཡངས་པོར། །མཁས་གྲུབ་རྒྱུ་སྐར་ཚོགས་ཀྱིས་རབ་བརྒྱན་ཡང་། །ཟབ་རྒྱས་ལེགས་བཤད་འོད་སྣང་རབ་སྤྲོ་བ། །ཀླུ་སྒྲུབ་ཐོགས་མེད་ཉི་ཟླ་ཡིན་པར་ཁུམས། །མི་ནུབ་བསྟན་པའི་རྒྱལ་མཚན་ཕྱོགས་བཅུར་བཙུགས། །བསྟན་འཛིན་དགེ་འདུན་སྡེ་ཡིས་ས་སྟེང་ཀུན། །འགེངས་མཛད་ཇོ་བོ་བློ་བཟང་ཡབ་སྲས་ཀྱི། །སྐུ་དྲིན་གཞལ་དགོས་བྱུང་ན་སུ་ཡིས་འཁོར། །བྱང་ཆུབ་ལམ་རིམ་སྟོན་པའི་བླ་མ་རྗེ། །རང་ལ་སངས་རྒྱས་ལས་ཀྱང་བཀའ་དྲིན་ཆེ། །ཁྱོད་སྤངས་སངས་རྒྱས་བྱོན་ཡང་ཕྱག་མི་འཚལ། །བྱང་ཆུབ་ཐོབ་ཀྱང་རིགས་ཀྱི་བདག་པོར་བཞུགས། །བརྒྱུད་པ་ཁུངས་བཙུན་ཐུབ་དབང་ཞལ་སྔ་ནས། །ལེགས་འོངས་ཟབ་རྒྱས་ཆོས་ཚུལ་མཐའ་ཡས་ཀྱང་། །ཀུན་595

གྱི་གནད་དོན་བྱང་ཆུབ་ལམ་རིམ་གྱི། །གླེགས་བམ་ཆུང་ཆུང་ཞིག་ལ་འདུས་པ་མཚར། །ཐོས་ན་གོ་སླ་བསམ་ན་རྒྱུད་ལ་ཕན། །བསྒོམས་ན་མཆོག་དམན་བར་གསུམ་ཐམས་ཅད་གྲོལ། །དེ་ཕྱིར་འདི་ཉིད་བཀའ་གདམས་གོང་མ་ཡི། །སྤྲུལ་བའི་གླེགས་བམ་ཞིག་དང་ཅིས་མི་འདྲ། །བདག་སེམས་གསལ་སྟོང་ཀུན་དགའ་ར་བ་ན། །ལེགས་བ༅།ད་ཟབ་མོའི་གླེགས་བམ་ཅིར་ཡང་སྣང་། །ནང་ནས་བཀའ་གདམས་སྤྲུལ་བའི་གླེགས་བམ་འདི། །སྐལ་བཟང་རྣམས་ལ་སྟེར་བའི་དགའ་སྟོན་མཛོད། །རྒྱལ་བའི་གསུང་རབ་དགོངས་དོན་རྟོགས་པ་དཀའ། །བདག་བློ་རྨོངས་པའི་འགལ་འཁྲུལ་བྱུང་སྲིད་ན། །བླ་མ་རྒྱལ་བ་སྲས་བཅས་སྤྱན་སྔར་བཤགས། །འདི་ཡིས་བསྟན་འགྲོར་ཕན་པར་བྱིན་གྱིས་རློབས། །གླིང་བཞི་གླིང་ཕྲན་པདྨ་འདབ་བརྒྱད་ཀྱི། །དབུས་ཀྱི་རི་དབང་ཟེའུ་འབྲུ་ནམ་གནས་པར། །ལེགས་བཤད་འདི་ཡང་མི་ཉམས་ས་སྟེང་འདིར། །གནས་ནས་བསྟན་འགྲོ་ཡོངས་ལ་ཕན་པར་ཤོག །བདག་གཞན་དེང་ནས་བྱང་ཆུབ་མ་ཐོབ་བར། དལ་འབྱོར་རྟེན་ཐོབ་མཚན་ལྡན་བླ་མ་མཇལ། །བསམ་དང་སྦྱོར་བས་ཚུལ་བཞིན་བསྟེན་པ་ལ། །འཕགས་པ་རྟག་ཏུ་ངུ་དང་འགྲན་པར་ཤོག །ངོམས་པ་མེད་པར་རྒྱ་ཆེན་ཐོས་པ་བཙལ། །གསུང་རབ་གདམས་པར་ཤར་ནས་རྒྱལ་བའི་བསྟན། །འཆད་རྩོད་རྩོམ་གསུམ་སྒོ་ནས་596

སྤེལ་བ་ལ། །ཀུན་མཁྱེན་ཙོང་ཁ་པ་དང་མཚུངས་པར་ཤོག །ཚེ་འདིའི་ལྟོ་གོས་གཏམ་ལ་གྱོང་བསྐུར་ནས། །དབེན་པ་སྙིང་རུས་བསྐྱེད་ནས་རྩེ་གཅིག་ཏུ། །བསྒོམས་ནས་ཚེ་གཅིག་སངས་རྒྱས་ཐོབ་པ་ལ། །རྣལ་འབྱོར་མི་ལ་རས་པ་ལྟ་བུར་ཤོག །རྫོགས་པའི་སངས་རྒྱས་གོ་འཕང་མྱུར་ཐོབ་ནས། །ཟབ་རྒྱས་ཆོས་འཁོར་བསྐོར་ནས་འགྲོ་བ་ཀུན། །མངོན་མཐོ་ངེས་ལེགས་ལམ་ལ་འགོད་པ་ལ། །འདྲེན་མཆོག་ཤཀྱའི་དབང་པོར་མཉམ་པར་ཤོག །ཅེས་བཀའ་གདམས་སྤྲུལ་བའི་གླེགས་བམ་ཞེས་བྱ་བ་འདི་ནི། ལུགས་གཉིས་ཀུན་མཁྱེན་སྨྲ་བའི་དབང་ཕྱུག་སྡེ་བ་དབང་པོ་དང་བློ་་་་་་བཟང་ཚེ་རིང་། མཁས་བཙུན་བཟང་གསུམ་འཛོམས་པའི་བློ་བཟང་དགེ་ལེགས་དང་། བསྟན་འཛིན་རབ་རྒྱས། བསླབ་གསུམ་རྒྱན་གྱེས་མཛེས་པའི་སྦྱིན་པ་ནོར་བུ་དང་། བློ་བཟང་ཚུལ་ཁྲིམས།འཕགས་པའི་ནོར་གྱེས་ཕྱུག་པའི་བློ་བཟང་སྦྱིན་པ་དང་། བསྟན་འཛིན་རྒྱ་མཚོ། བྱང་ཆུབ་སེམས་གཉིས་འབྱོངས་པའི་ངག་དབང་སེང་གེ་དང་། མཐའ་ཡས་རྒྱ་མཚོ། དད་གཏོང་བློ་གྲོས་ཆེ་བའི་འཇིགས་མེད་རྒྱལ་མཚན་དང་། བསོད་ནམས་སྙན་གྲགས།ཀུན་སྤངས་རྟོགས་ལྡན་འཁྲུལ་ཞིག་བསྟན་འཛིན་རས་པ་དང་།ཀུན་བཟང་གཞན་ཕན། ཚེ་འདིའི་སྣང་ཤས་དོར་ནས་དབེན་པར་སྒྲུབ་ལ་གཞོལ་བའི་བསྟན་འཛིན་དབང་ཕྱུག་དང་། སྐལ་597

བཟང་ཤེས་རབ་སོགས་དད་ཅན་གྱི་སློབ་མ་མང་པོས་སེམས་ལ་ཕན་པའི་གདམས་པ་ཞིག་དགོས་ཞེས་བསྐུལ་ངོར། བཀའ་གདམས་གོང་མ་རྣམས་ཀྱི་གསུང་སྒོས་གཏམ་རྒྱུད་དང་སྦྱར་ནས་རང་བཞིན་གྱི་རྒྱུད་ལ་ཕན་དུ་རེ་བའི་ལྷག་བསམ་གྱིས། བྱ་བཏང་རི་ཁྲོད་པ་ཚོགས་དྲུག་རང་གྲོལ་གྱིས། བདེ་མཆོག་འཁོར་ལོའི་ཕོ་བྲང་། དགྲ་བཅོམ་མང་པོའི་བཞུགས་གནས། དཔའ་བོ་མཁའ་འགྲོའི་ཞིང་ཁམས། འཛམ་གླིང་ས་ཡི་ལྟེ་བ། གནས་ཆེན་གངས་དཀར་ཏེ་སེའི་ངོ་མཚར་རྫུ་འཕྲལ་ཕུག་གི་དབེན་གནས་སུ་སྦྱར་བའོ ༄སྨྲས་པ། ཆོས་ཕུང་བརྒྱད་ཁྲི་བཞི་སྟོང་སྙིང་པོའི་དོན། །ཀུན་འདུས་བཀའ་གདམས་སྤྲུལ་བའི་གླེགས་བམ་མཆོག །སྟོད་སྨད་ཡོངས་ལ་རྒྱ་ཆེར་སྤེལ་བའི་ཕྱིར། །དབེན་གནས་བཀྲ་ཤིས་འཁྱེལ་ནས་པར་དུ་བསྒྲུབས། །འདིས་མཚོན་དགེ་བས་ཕན་བདེ་འབྱུང་བའི་གནས།་ །རྒྱལ་བསྟན་ནོར་བུ་ཡུན་རིང་གནས་པ་དང་། །བསྟན་འཛིན་སྐྱེས་བུའི་སྐུ་ཚེ་རྒྱལ་མཚན་བརྟན། །འགྲོ་ལ་བདེ་སྐྱིད་ཉི་མ་འཆར་བར་ཤོག །གཞན་ཡང་ལྗོངས་འདིར་ནད་ཡམས་མུ་གེ་དང་། །འཐབ་རྩོད་འཁྲུག་པའི་མིང་ཡང་མི་གྲགས་ཤིང་། །ཆར་ཆུ་དུས་འབབ་ལོ་ཕྱུགས་རྟག་ཏུ་ལེགས། །རྒྱལ་ཁམས་ཐམས་ཅད་བདེ་ཞིང་སྐྱིད་པར་ཤོག །ཁྱད་པར་པར་འདིའི་དོན་598

དུ་འབད་པ་ཡི། །པར་དཔོན་སློབ་མ་སྦྱིན་བདག་ཐམས་ཅད་ཀྱི། །གནས་སྐབས་ཚེ་དང་བསོད་ནམས་ཆོས་འཕེལ་ཞིང་། །མཐར་ཐག་སངས་རྒྱས་གོ་འཕང་མྱར་ཐོབ་ཤོག །སརྦ་མང་ལི།། །།༄ ༄ ག599

༄༅ ། །སྙིང་རྗེ་སྤྲུལ་བའི་གླེགས་བམ་བཞུགས་སོ།།༄༅། །ན་མོ་གུ་རུ་མཉྫུ་སྒོ་ཥ་ཡ། གཡས་ནས་ཙན་དན་ལྡེ་གུས་བྱུགས་པ་དང་། །གཡོན་ནས་སྟ་གྲིས་གཤགས་པ་གཉིས་ལ་ཡང་། །ཉེ་རིང་ཆགས་སྡང་མེད་པར་བརྩེ་བས་སྐྱོང་། །སངས་རྒྱས་ཐུགས་རྗེ་ཅན་ལ་མགོས་ཕྱག་འཚལ། །མར་གྱུར་འགྲོ་བའི་དོན་དུ་མནར་མེད་དུ། །བསྐལ་ཆེན་ཁྲི་ཕྲག་མང་པོར་གནས་དགོས་ཀྱང་། །སྙིང་རྗེས་མི་སྐྱོ་གཞན་དོན་ལྷུར་ལེན་པའི། །འཕགས་པ་སྤྱན་རས་གཟིགས་ལ་ཕྱག་འཚལ་ལོ། །བདག་པས་གཞན་གཅེས་བྱང་ཆུབ་སེམས་འབྱོངས་ནས། །ཉམ་ཐག་འགྲོ་དོན་མཛད་ལ་སྐྱོ་ངལ་མེད། །གནོད་པའི་དགྲ་ཡང་བུ་བཞིན་སྐྱོང་མཛད་པའི། །རྩ་བརྒྱུད་བླ་མ་རྣམས་ལ་གུས་པས་འདུད། །ནང་བ་སངས་རྒྱས་པ་ཡི་ཁྱད་ཆོས་མཆོག །ལེགས་ཚོགས་ཡོན་ཏན་མ་ལུས་འབྱུང་བའི་གནས། །ཆོས་ཀྱི་རྩ་བ་སྙིང་རྗེ་རིན་པོ་ཆེ། །བདག་གཞན་རྒྱུད་ལ་སྐྱེ་བར་བྱིན་གྱིས་རློབས། །ཕན་བདེའི་འབྱུང་གནས་རྫོགས་པའི་སངས་རྒྱས་ནི། །དམ་ཆོས་བསྒྲུབས་ལས་འབྱུང་སྟེ་དེ་ཡི་ནི། །རྩ་བ་སྙིང་རྗེ་དག་ལ་རག་ལས་པས། །600

ཐོག་མར་སྙིང་རྗེ་ཁོ་ན་བསྟོད་པར་བགྱི། །སྙིང་རྗེ་ཆེན་པོ་ཡིད་བཞིན་ནོར་བུ་ཡི། །ཅོད་པན་ཐོགས་པའི་བྱང་ཆུབ་སེམས་དཔའ་ལ། །ངན་སོང་གསུམ་དང་ངན་འགྲོ་ལ་སོགས་པས། །གནོད་པ་བྱ་བའི་འཇིགས་པ་མེད་པར་འགྱུར། །འཁོར་ལོས་བསྒྱུར་རྒྱལ་འཁོར་ལོ་ཡོད་པ་ལ། །འཁོར་དང་དཔུངས་རྣམས་ཤུགས་ཀྱིས་འདུ་བ་ལྟར། །ཆོས་ཀྱི་རྩ་བ་སྙིང་རྗེ་ཡོད་པ་ལ། །ཆོས་གཞན་ཀུན་ཡང་ཤུགས་ཀྱིས་འབྱུང་བར་འགྱུར། །དཔེར་ན་ཉི་མ་ཤར་ན་མུན་པ་སངས། །དེ་ཡི་དྲོད་ཀྱིས་འགྲོ་ལ་ཕན་པ་ལྟར། །སྙིང་རྗེ་རྒྱུད་ལ་ཤར་ན་ཉོན་མོངས་སངས། །དེ་ཡི་ཆོས་ཀྱིས་འགྲོ་ལ་ཕན་པར་འགྱུར། །མྱུར་དུ་མངོན་པར་རྫོགས་པར་སངས་རྒྱས་པར། །འདོད་པས་ཆོས་ཀྱི་ཐོག་མཐའ་བར་གསུམ་དུ། །སྙིང་རྗེ་བསྒོམ་པ་ཤིན་ཏུ་གལ་ཆེ་ཞེས། ་།གསུངས་རྣམས་སྒོགས་ལ་རང་ཉིད་སྤྲོ་བར་གྱུར། །དེའི་ཕྱིར་སྙིང་རྗེ་དགོས་པའི་རྒྱུ་མཚན་ནི། །ལུང་འདྲེན་མང་པོ་བྱས་ནས་འཆད་པ་ལ། །མདོ་རྒྱུད་བསྟན་བཅོས་ཚད་མར་འཛིན་པ་ཡི། །དད་ལྡན་སྙིང་རྗེ་འདོད་རྣམས་དགའ་བས་ཉོན། །དེ་ཡང་མྱུར་དུ་མངོན་པར་རྫོགས་པར་འཚང་རྒྱ་བར་འདོད་་་་་་་པས་དམ་པའི་ཆོས་བྱེད་དགོས། ཆོས་ཀྱི་ཐོག་མཐའ་བར་གསུམ་གང་དུ་ཡང་སྙིང་རྗེ་འདི་གལ་ཆེ་བའི་རྒྱུ་མཚན་ནི། ཇི་སྐད་དུ།སློབ་དཔོན་ཟླ་བ་གྲགས་པའི་ཞལ་གྱི་བུམ་བཟང་ལས། གང་ཕྱིར་601

བརྩེ་ཉིད་རྒྱལ་བའི་ལོ་ཏོག་ཕུན་སུམ་ཚོགས་འདི་ཡི། །ས་བོན་དང་ནི་སྤེལ་ལ་ཆུ་འདྲ་ཡུན་རིང་དུ། །ལོངས་སྤྱོད་གནས་ལ་སྨིན་པ་ལྟ་བུར་འདོད་འགྱུར་བ། །དེའི་ཕྱིར་བདག་གིས་ཐོག་མར་སྙིང་རྗེ་བསྟོད་པར་བགྱི། །ཞེས་དང་། དེ་བཞིན་དུ་རྗེ་བདག་ཉིད་ཆེན་པོའི་ཞལ་ནས། ཐོག་མར་གལ་ཆེ་བ་ནི། སྙིང་རྗེ་ཆེན་པོས་ཡིད་བསྐྱོད་ནས་སེམས་ཅན་ཐམས་ཅད་འཁོར་བ་ལས་འདོན་པའི་་་་་ཕྱིར་ངེས་པར་དམ་བཅའ་བར་འགྱུར་ལ། སྙིང་རྗེ་མེད་ན་དེ་ལྟར་བྱེད་པར་མི་འོང་བས། འགྲོ་བ་མ་ལུས་སྒོལ་བའི་ཁུར་འཁྱེར་བ་ནི། དེ་ལ་རག་ལས་པའི་ཕྱིར་དང་། ཁུར་དེ་མི་འཛིན་ན་ཐེག་པ་ཆེན་པོར་མི་ཆུད་པའི་ཕྱིར། ཞེས་གསུངས། བར་དུ་གལ་ཆེ་བ་ནི།དེ་ལྟར་ལན་ཅིག་སེམས་དེ་ལྟ་བུར་སྐྱེས་ནས་ཞུགས་ཀྱང་།སེམས་ཅན་གྲངས་མང་ཞིང་བྱ་བྱེད་ངན་པ་དང་། བསླབ་པར་བྱ་བ་ཡང་ཤིན་ཏུ་བྱ་དཀའ་ཞིང་མཐའ་ཡས་པ་དང་། དུས་ཀྱང་དཔག་ཏུ་མེད་པར་དགོས་པར་མཐོང་བ་ན་ཞུམ་ནས་ཐེག་པ་་་་་་དམན་པར་ལྟུང་བ་ལ། སྙིང་རྗེ་ཆེན་པོ་ལན་ཅིག་བསྐྱེད་པ་ཙམ་མ་ཡིན་པར་ཇེ་འཕེལ་དུ་གོམས་པར་བྱས་པས་རང་གི་བདེ་སྡུག་ལ་མི་བལྟ་ཞིང་། གཞན་གྱི་དོན་ལ་མི་སྐྱོ་བས་ཚོགས་ཐམས་ཅད་བདེ་བླག་ཏུ་རྫོགས་པར་བྱེད་གསུངས། ཐ་མར་གལ་ཆེ་བ་ནི།སངས་རྒྱས་རྣམས་འབྲས་བུ་བརྙེས་པའི་ཚེ་ཡང་། ཐེག་དམན་602

བཞིན་ཞི་བར་མི་གནས་པར། ནམ་མཁའ་ཇི་སྲིད་དུ་འགྲོ་བའི་དོན་མཛད་པ་ཡང་སྙིང་རྗེ་ཆེན་པོའི་མཐུ་སྟེ། དེ་མེད་ན་ཉན་ཐོས་ལྟར་འགྱུར་བའི་ཕྱིར་རོ་གསུངས། འཕགས་པ་བྱམས་པའི་རྣམ་ཐར་ལས། བྱང་ཆུབ་སེམས་དཔའི་སྙིང་རྗེ་ཆེན་པོའི་ནོར་བུ་རིན་པོ་ཆེ་ཡིད་བཞིན་གྱི་རྒྱལ་པོའི་ཅོད་པན་ཐོགས་པའི་བྱང་་་་་་ཆུབ་སེམས་དཔའ་རྣམས་ལ། ངན་སོང་ངན་འགྲོ་ལ་སོགས་གནོད་པ་བྱ་བའི་འཇིགས་པ་མེད་དོ་གསུངས། ཆོས་ཡང་དག་པར་བསྡུད་པའི་མདོ་ལས། རིགས་ཀྱི་བུ་སྒྲུབ་པ་ལ་གནས་པ་ཇི་ལྟར་རིགས་པར་བྱ། སྨྲས་པ། གང་སེམས་ཅན་རྣམས་ལ་བྱམས་པ་དང་སྙིང་རྗེ་ཆེན་པོ་མི་འདོར་བའོ། །ཞེས་པ་དང་། སྙིང་རྗེ་ཆེན་པོ་ནི་བྱང་ཆུབ་སེམས་དཔའི་བསླབ་པ་ཐམས་ཅད་ཀྱི་རྩ་བ།ཞེས་པ་དང་། ཡང་སེམས་ཅན་གྱི་ཞིང་ནི་བྱང་ཆུབ་སེམས་དཔའི་སངས་རྒྱས་ཀྱི་ཞིང་སྟེ། སངས་རྒྱས་ཀྱི་ཞིང་ལས་སངས་རྒྱས་ཀྱི་ཆོས་ཐམས་ཅད་འཐོབ་པར་འགྱུར་བས་དེ་ལ་ལོག་པར་སྒྲུབ་པར་མི་རིགས་སོ། །ཞེས་པ་དང་། སྡོང་པོ་བཀོད་པའི་མདོ་ལས། སྙིང་རྗེ་བྱམས་པའི་སྤྲུལ་བ་འདི་འདྲ་བ། །སེམས་ཅན་སྒྲོལ་སླད་ཕན་པའི་སེམས་ལྡན་པས། །རྣམ་དག་ཡིད་ཅན་འདི་ནི་ཅི་འདྲ་བ། །དེ་འདྲའི་འགྲོ་བ་ལྷ་དང་མིར་བཅས་དཀོན། །ཞེས་པ་དང་། ཡང་བློ་གྲོས་རྒྱ་མཚོས་ཞུས་པ་ལས། གློ་གྲོས་རྒྱ་མཚོ་གསུམ་603

པོ་འདི་དག་ནི་དེ་བཞིན་གཤེགས་པ་ལ་མཆོད་པ་དང་རིམ་གྲོ་བླ་ན་མེད་པའོ། །གང་ཞེ་ན། བྱང་ཆུབ་ཏུ་སེམས་བསྐྱེད་པ་དང་།གང་ཆོས་ཡོངས་སུ་འཛིན་པ་དང་། གང་སེམས་ཅན་རྣམས་ལ་སྙིང་རྗེ་ཆེན་པོ་བསྐྱེད་པའོ། །ཞེས་པ་དང་། ཡང་དེ་ཉིད་ལས། བློ་གྲོས་རྒྱ་མཚོ་བྱང་ཆུབ་སེམས་དཔའ་རྣམས་ཀྱི་ཐེག་པ་ཆེན་པོ་་་་་་བསྡུད་པར་འགྱུར་བའི་ཆོས་ནི་གཅིག་སྟེ། འདི་ལྟར་བྱང་ཆུབ་ཀྱི་སེམས་མི་བརྗེད་ཅིང་བག་ཡོད་པའོ། །གཞན་ཡང་ཆོས་གཅིག་སྟེ་འདི་ལྟར་བདག་གི་བདེ་བ་ལ་མི་ཆགས་པའི་སྙིང་རྗེ་ཆེན་པོའོ། །ཞེས་གསུངས། མཚན་བརྗོད་ལས། སྙིང་རྗེ་ཆེ་དང་ཤེས་རབ་དང་། །ཐབས་ཀྱི་འགྲོ་དོན་བྱེད་པའི་མཆོག །དགའ་མགུ་རངས་པའི་བསམ་པ་ཅན། །ཞེས་དང་། ཧེ་བཛྲ་ལས། སྟོང་པ་སྙིང་རྗེ་དབྱེར་མེད་པ། །བྱང་ཆུབ་སེམས་ཞེས་དེ་ལ་བྱ། །ཞེས་དང་། བྲམ་ཟེ་ཆེན་པོའི་ཞལ་ནས། གཉིས་མེད་སེམས་ཀྱི་སྡོང་བོ་དམ་པ་ནི། །ཁམས་གསུམ་མ་ལུས་ཀུན་ཏུ་ཁྱབ་པར་སོང་། །སྙིང་རྗེའི་མེ་ཏོག་གཞན་ཕན་འབྲས་བུས་འཛིན། །མིང་ནི་མཆོག་ཏུ་གཞན་ལ་ཕན་པའོ། །ཞེས་གསུངས། གཱ་ཡ་གོ་རིའི་མདོ་ལས། སྙིང་རྗེ་དང་ཐབས་དང་བྱང་ཆུབ་སེམས་ལ་གོམས་པར་བྱས་པས། ཚེ་འདི་ཉིད་ལ་གདོན་མི་ཟ་བར་ཁྱད་པར་དུ་འགྱུར་ཞེས་གསུངས་སོ། །རབ་ཏུ་ཞི་བ་རྣམ་པར་ངེས་པ་ཆོ་འཕྲུལ་གྱི་མདོ་ལས། བཟང་604

སྐྱོང་། བྱང་ཆུབ་སེམས་དཔའ་ཆོས་བཞི་དང་ལྡན་ན། དམ་པའི་ཆོས་ཡོངས་སུ་འཛིན་ཏེ། གང་ཞེ་ན། བདག་ལ་མི་ཆགས་པ་དང་།གཞན་ལ་བདེ་བ་སྟོབས་པ་དང་། སྙིང་རྗེ་ཆེན་པོ་རབ་ཏུ་ཐོབ་པ་དང་། ཆོས་ཡོངས་སུ་འཚོལ་བའི་མི་ངོམས་པ་སྟེ་བཞི་པོ་དག་གོ །ཞེས་གསུངས། མདོ་སྡུད་པ་ལས། གང་ལ་ཕན་དང་སྙིང་བརྩེར་བཅས་པས་སྤྱད་སྤྱད་པ། །རིགས་སྔགས་འདི་ལ་བསླབ་ནས་མཁས་པ་བྱང་ཆུབ་རེག །འདུས་བྱས་བདེ་དང་འདུས་མ་བྱས་བདེ་གང་ཡིན་པ། །བདེ་བ་དེ་ཀུན་འདི་ལས་འབྱུང་བར་རིགས་པར་བྱ། །ཞེས་གསུངས། རྒྱལ་སྲས་ཞི་བ་ལྷའི་ཞལ་ནས།སྙིང་རྗེ་མདུན་དུ་བཞག་ནས་སུ། །དགེ་བ་སྤེལ་ལ་ནན་ཏན་བྱ། །གསུངས། ཇོ་བོའི་ཞལ་ནས། ཐེག་པ་ཆེན་པོ་ལྟ་བས་མ་ཕྱེ་སྙིང་རྗེས་ཕྱེ་གསུངས། དུས་འཁོར་རྩ་རྒྱུད་ལས། སྟོང་ཉིད་སྙིང་རྗེ་དབྱེར་མེད་པ། །བྱང་ཆུབ་སེམས་སུ་དེ་བརྗོད་བྱ། །ཞེས་དང་།བརྟག་གཉིས་ལས། གང་ཤེས་རབ་དང་སྙིང་རྗེ་ཆེ་བ་ནི་ཐེག་པ་ཆེན་པོ་ཡིན་ལ། གང་ཆུང་བ་རྣམས་ནི་ཐེག་པ་ཆུང་ངུའོ། །ཞེས་དང་། ཡུམ་ལས། བྱམས་པ་ཆེན་པོ་དང་སྙིང་རྗེ་ཆེན་པོ་དང་དགའ་བ་ཆེན་པོ་དང་བཏང་སྙོམས་ཆེན་པོའི་ཆོས་སྟོན་ཞེས་་་་་་་དང་། བྱང་ས་ལས། བྱང་ཆུབ་སེམས་དཔས་ནི་དབུལ་པོར་་འགྱུར་དུ་དོགས་པའི་འཇིགས་པས་སྦྱིན་པ་སྦྱིན་པར་ཡང་མི་་་་་་་605

བྱེད་དེ། སྙིང་རྗེའི་བསམ་པ་འབའ་ཞིག་གིས་བྱེད་དོ། །ཅེས་དང་།གཞན་ཡང་ཡིད་ལ་མི་བྱེད་པར་སེམས་ཅན་རྣམས་ལ་སྙིང་བརྩེ་བར་བསྒོམ་པར་བྱེད་དོ། །དེ་བསྒོམས་པའི་རྒྱུས་སེམས་ཅན་རྣམས་ལ་སྙིང་རྗེ་བའི་བསམ་པ་འཐོབ་པར་འགྱུར་ཏེ། དེས་ན་སེམས་ཅན་གྱི་དོན་དུ་ངན་སོང་རྣམས་ལ་ཁྱེམ་དུ་གནས་པའི་་་་་་ཚུལ་གྱིས་གནས་པར་བྱེད་གསུངས། གྲུབ་ཐོབ་བིཪྻཱ་པའི་ཞལ་ནས། ཐོགས་མེད་བརྩེ་བས་བསྐྱངས་པ་ཡི། །དྲིན་ཅན་རྣམས་ལ་སྙིང་རྗེ་བསམས། །གནོད་བྱེད་འདི་རྣམས་བདག་གི་མ། །སྔོན་ཚེ་ཡང་ཡང་ཕན་བཏགས་ཀྱང་། །སྨྱོན་པ་ལྟ་བུར་རང་དབང་མེད། །མི་དགེའི་ལས་ཀྱིས་མནར་མེད་འགྱུར། །དེ་ལྟར་དྲན་པས་སྲིད་གསུམ་ལ། །སྙིང་རྗེ་མཐར་ཕྱིན་འགྱུར་བ་ཡིན་གསུངས། དེས་ན་སྙིང་རྗེ་ཐེག་པ་ཆེན་པོའི་ཆོས་ཀྱི་རྩ་བ་ཡིན་ཏེ། འདི་མེད་ན་ཕ་རོལ་ཏུ་ཕྱིན་པ་དྲུག་དང་། བསྐྱེད་རྫོགས་སོགས་མདོ་སྔགས་ཀྱི་ལམ་ལ་ཅི་ཙམ་འབད་ཀྱང་ཐེག་པ་ཆེན་པོར་མི་ཚུད། ཐེག་པ་དམན་པར་ལྟུང་བར་འགྱུར་བས། ཐབས་དུ་མའི་སྒོ་ནས་སྙིང་རྗེ་བསྒོམས་པ་ལ་ཉིན་མཚན་མེད་པར་འབད་པར་བྱའོ། །གཞན་ཡང་སློབ་དཔོན་དཔའ་བོའི་ཞལ་ནས། ཡོན་ཏན་མ་ལུས་བྱང་ཆུབ་སེམས་ལ་བརྟེན། །བྱང་ཆུབ་མཆོག་སེམས་སྙིང་རྗེའི་རྒྱུ་ལས་འབྱུང་། །ཞེས་དང་། དེ་ཡིས་མཛད་པའི་ཕར་ཕྱིན་བསྡུས་པ་606

ལས། །ཡེ་ཤེས་སྣང་བ་མཁའ་ལྟར་ཡངས་པ་ལ། །སྙིང་རྗེ་ལྡན་པ་གཅིག་བུ་ཕ་རོལ་བརྒལ། །སེམས་ཅན་མ་ལུས་ཀུན་ལ་ཁྱབ་པ་་ཡི། །སྙིང་རྗེ་ཆེན་པོ་འཇིག་རྟེན་ཀུན་ཏུ་འབྱུང་། །ཞེས་དང་། རྗེ་མི་ལས། སྟོང་ཉིད་རྟོགས་ན་སྙིང་རྗེ་སྐྱེ། །སྙིང་རྗེ་སྐྱེས་ན་བདག་གཞན་མེད། །བདག་གཞན་མེད་ན་འགྲོ་དོན་འགྲུབ། །འགྲོ་དོན་—འགྲུབ་ན་ང་དང་མཇལ་གསུངས། ལུང་གཞན་ལས་ཀྱང་། བྱང་ཆུབ་སེམས་དཔའ་མཉམ་བཞག་པས། །གོམས་པའི་སྟོབས་ཀྱིས་རྫོགས་པ་ན། །དངོས་འཛིན་གདོན་གྱིས་ཟིན་པ་ལ། །ཁྱད་པར་དུ་ཡང་སྙིང་རྗེ་སྐྱེ། །ཞེས་དང་། དབང་མདོར་བསྟན་ལས། སྟོང་ཉིད་དཔག་བསམ་ལྗོན་ཤིང་ལས། །དམིགས་མེད་སྙིང་རྗེའི་འབྲས་བུ་འབྱུང་། །ཞེས་དང་། སེམས་ཅན་མགུ་བར་བྱ་བའི་བསྟོད་པ་ལས། ང་ལ་གུས་པ་སེམས་ཅན་དོན་ཏེ་གུས་པ་གཞན་དག་མིན། །གང་གིས་སྙིང་རྗེ་མ་བཏང་ང་ལ་གུས་པ་སྟེ། །སྙིང་རྗེས་བཏང་ན་གནས་པར་གྱུར་པ་ལྟུང་བ་གང་ཡིན་པ། །དེ་ནི་སྙིང་རྗེས་བླངས་པར་ནུས་ཀྱིས་གཞན་གྱིས་མིན། །གང་གིས་སྙིང་རྗེ་སེམས་ཅན་རྗེས་སུ་ཞུགས་གྱུར་པ། །དེས་ནི་ང་ཡང་མཉེས་བྱས་དེས་ནི་བསྟན་པའི་ཁུར་ཡང་བཟུང་། །ཚུལ་ཁྲིམས་ཐོས་པ་སྙིང་རྗེ་དག་དང་བློ་དང་གསལ་བ་དག །གང་ལ་ཡོད་པ་དེས་ནི་རྟག་ཏུ་བདེ་བར་གཤེགས་པ་མཆོད། །གསུངས། དོན་གྱི་ལམ་607

རིམ་བེའུ་བུམ་སྔོན་པོ་ལས། ཐེག་པ་ཆེ་ལ་སྙིང་རྗེ་གལ་ཆེ། དེ་ཡང་སྦྲུལ་ཁར་ཚུད་པ་ལྟ་བུ་མེད་ན་བྱང་ཆུབ་སེམས་དཔའི་མིང་མི་འོང་། ཞེས་པ་སྟེ་དུག་སྦྲུལ་གྱི་སྟེང་དུ་བྱ་རྣམས་ཀྱིས་འཕུར་དུས། ཁོའི་ཁ་རླངས་ཀྱིས་ཕོག་ན་བྱ་དེ་འབྲོས་སྙམ་ཡང་འབྲོས་ས་མེད། སྦྲུལ་དེ་ལ་ཡང་ད་བྱ་གཏོང་སྙམ་ཡང་། བྱ་ནམ་མཁའ་ལ་ལྡིང་བ་དེ། ཁོའི་སྟེང་དུ་སྡིགས་ཀྱིས་ལྷུང་ཡོང་། དེ་བཞིན་དུ་སྙིང་རྗེ་ཆེན་པོ་ཡོད་ན་སེམས་ཅན་བྱེད་ངན་པ་དང་། བྱས་པ་མི་གཟོ་བ་དང་། གྲངས་མང་བ་དང་། སྟོང་པ་ཉིད་ཡིན་པ་སོགས་ཅི་ཡོད་ཀྱང་། སྙིང་རྗེ་དེས་ཟིན་ནས་སླར་མ་བཏང་གི་བར་དུ་འཛིན་པ་དམ་དུ་འཆའ། རྐྱེན་གྱིས་བསྒྱུར་མི་ཐུབ་པ་ཞིག་འོང་བ་ཡིན། དེ་འདྲའི་སྙིང་རྗེ་ཆེན་པོ་ཞིག་མེད་ན་བྱང་ཆུབ་སེམས་དཔའི་མིང་རང་ཡང་མི་འོང་གསུངས། དཔེ་ཡི་ལམ་རིམ་རིན་ཆེན་སྲུངས་པ་ལས། ཁམས་པ་འཇམ་དཔལ་བྱ་བའི་རྐང་པ་ན་བ་གཅིག་ལ། དགེ་བཤེས་སྟོན་པའི་ཞལ་ནས། ད་ཁྱོད་ཀྱི་མ་རྒན་ཡུལ་སྣ་གདོང་ན། ཁྱི་ཚན་ཞིག་གིས་རྨུག་གིན་འདུག གྲོགས་ཀྱང་སུ་ཡང་མི་འདུག་བྱས་ན། རྐང་པ་ན་བ་རང་ཡང་མི་དྲན་པར། སྡུག་རྒན་མ་དེས་དེ་ན་ཅི་བྱེད་ན་ཟེར་ནས་འཐེངས་ཁྱེར་ལིང་ངེ་ཆ་ངེས་གསུངས། དེ་བཞིན་དུ་འོ་སྐོལ་ལ་སེམས་ཅན་ཐམས་ཅད་ལ་མའི་བློ་བཅོས་མ་མ་ཡིན་པ་རེ་སྐྱེས་ན། སེམས་608

ཅན་གྱི་སྡུག་བསྔལ་མཐོང་ཙམ་ན་སྙིང་རྗེ་ཤས་མི་བཟོད་པ་ཞིག་འོང་སྟེ་གསུངས། དེ་ལྟར་ནམ་མཁའ་དང་མཉམ་པའི་སེམས་ཅན་ཐམས་ཅད་ལ་སྙིང་རྗེ་བཅོས་མ་མ་ཡིན་པ་ཞིག་སྐྱེས་ན།སྨོན་འཇུག་གཉིས་ཀྱི་སེམས་རང་དབང་མེད་པར་སྐྱེ། དེ་སྐྱེས་ཙམ་ན་སྟོང་པ་སྙིང་རྗེ་གཉིས་སུ་མེད་པའི་བྱང་ཆུབ་ཀྱི་སེམས་སྐྱེ་བ་ལ་ཚེགས་མེད་དེ། མདོ་ལས། གང་ལ་མགོ་མཆིས་པ་ལ་འཚོ་བ་མཆིས་སོ། །གང་ལ་སྙིང་རྗེ་མཆིས་པ་ལ་བྱང་ཆུབ་ཀྱི་སེམས་མཆིས་སོ། །གང་ལ་བྱང་ཆུབ་ཀྱི་སེམས་མཆིས་པ་ལ་སངས་རྒྱས་མཆིས་སོ། །གསུངས། སྐྱེས་རབས་ལས། སྐྱེ་བོ་སྙིང་རྗེ་མེད་པས་ན། །ནང་མི་ལ་ཡང་ཕྱི་མི་བཞིན། །ལུས་ངག་ཡིད་ཀྱི་སྤྱོད་པ་རྣམས། །མི་རིགས་སྤྱོད་པ་མཆོག་ཏུ་འགྱུར། །ཞེས་དང་། དེ་བས་ཆོས་ལ་དད་པ་ཡིས། །སྙིང་རྗེ་བཏང་བར་མི་བྱ་སྟེ། །ཆར་འབབ་ལོ་ཏོག་འཕེལ་བ་བཞིན། །དེ་ལས་ཡོན་ཏན་འཕེལ་བར་འགྱུར། །ཞེས་དང་། འཕགས་པ་ཐོགས་མེད་ཀྱིས། །དེ་ལ་སྙིང་རྗེའི་བསམ་པས་ཀྱང་ལས་དགེ་བ་ཚེ་འདི་ལ་པྱོང་བར་འགྱུར་ཏེ། འདི་ལྟར་འདི་ན་ཁ་ཅིག་སེམས་ཅན་ཕ་རོལ་རྣམས་དང་། གང་ཟག་ཕ་རོལ་རྣམས་ལ་སྙིང་རྗེའི་བསམ་པ་དང་། ཕན་པའི་བསམ་པ་ཤས་ཆེར་མངོན་པར་འདུ་བྱེད་པ་ལྟ་བུའོ། །ཞེས་དང་། ཉི་ཁྲི་སྣང་བ་ལས། བྱང་ཆུབ་སེམས་དཔའི་སྙིང་རྗེ་ནི། །སྲིད་པ་དགའ་བར་609

བྱེད་པ་སྟེ། །བློ་ཡིས་དེར་ནི་གནས་པ་ཡང་། །བརྐམ་པ་རྗེས་སུ་སེམས་མ་ཡིན། །ཞེས་དང་། ཡེ་ཤེས་དམ་པས་ཞུས་པར། བྱང་ཆུབ་སེམས་དཔའ་སྙིང་རྗེ་དེ་ལྟ་བུ་དང་ལྡན་པ་ནི། ཉེས་པའི་ཆོས་དང་ཡང་ལྡན་པར་མི་འགྱུར་ལ། ཉེས་པ་ཐམས་ཅད་སྤོངས་པར་བྱེད་དོ། །ཞེས་དང་། དྲན་པ་ཉེར་བཞག་ལས། གང་གི་སེམས་ཀྱང་པྱོང་མིན་པའི། །སྙིང་རྗེ་ཡིས་ནི་རྣམ་བརྒྱན་པ། །དེ་ཡི་གྲོགས་པོར་འཇིག་རྟེན་འདིར། །འགྱུར་རོ་སྙན་པ་ཀུན་ཏུ་ཁྱབ། །གང་ཞིག་སྙིང་རྗེས་རྣམ་བརྒྱན་དང་། །མི་ཡི་འཇིག་རྟེན་ན་དེ་ལྷ། །སྙིང་རྗེ་ཡི་ནི་གང་དབུལ་བ། །དེ་ནི་ཤིན་ཏུ་དབུལ་བར་འདོད། །སྙིང་རྗེ་ཐུབ་པས་བསྔགས་པ་ཡིན། །སྙིང་རྗེ་དྲི་མེད་སྙིང་པོ་ཡིན། །སྙིང་རྗེས་སྐྱོན་རྣམས་འཇོམས་པའོ། །སྙིང་རྗེ་ཟད་པ་མེད་པའི་གཏེར། །ཡོན་ཏན་རྒྱན་རྣམས་ཀྱི་ཡང་མཆོག །སྙིང་རྗེའི་བཞོན་མ་གང་ལ་ཡོད། །དེ་ནི་མཆོག་གི་འོ་མ་ལྡན། །ཐེག་ཆེན་རྐྱལ་བ་ལ་ཞོན་པའི། །བརྩེ་བའི་སྙིང་རྗེ་ལག་གནས་ནས། །སྐྱོན་གསུམ་རླབས་ནི་ཤུགས་པོ་ཆེ། །སྲིད་པའི་རྒྱ་མཚོ་ལས་སྒྲོལ་བྱེད། །ཞེས་དང་། སློབ་དཔོན་ངག་དབང་གྲགས་པས་ཀྱང་།སྙིང་རྗེ་སྙིང་ནི་འཇག་གྱུར་པ། །ཡེ་ཤེས་ཐར་པ་དེ་ཡིན་གྱི། །ཆོས་གཞན་མང་པོས་ཅི་ཞིག་བྱ། །མི་འཚེ་ཆོས་ཀྱི་མཆོག་ཡིན་པར། །གྲུབ་པའི་མཐའ་ནི་ཀུན་ལས་འདོད། །ཅེས་གསུངས། གླང་རི་610

ཐང་པས་ན་བཟའ་ཞིག་ཕུལ་ཏེ། སྤྱན་སྔ་བ་ལ་གདམས་ངག་ཞུས་པས། བྱམས་པ་སྙིང་ཇེ་སྟོན་པའི་ཚིགས་བཅད་གཅིག་གསུངས་ནས། བྱམས་པ་དང་སྙིང་རྗེ་བསྒོམ་པ་འདི་མན་ངག་ཡིན་སྙམ་པ་ཡིན་གསུངས། བྱེད་ན་རེ་རེས་ཀྱང་ཆོག་གམ་སྙམ་པ་ལྟ་བུ་ལགས་སོ་གསུངས། དགེ་བཤེས་ཕུ་ཆུང་བ་དང་ཁམས་པ་ལུང་བ་དེ་ཀུན།ཆོས་གསུངས་རེས་ཀྱིས། སོ་སོར་ཐར་པའི་སྡོམ་པ་དང་ལྡན།བྱམས་དང་སྙིང་རྗེ་བྱང་ཆུབ་ཀྱི་སེམས་བརྟན། སྨོན་ལམ་གྱིས་ཁ་ལོ་བསྒྱུར། མན་ངག་འདི་ཁོ་ན་ཡིན་སྙམ་པ་ཡིན་ཇོ་བོ་བ་བྱ་བ་ཞིག་ཁོ་ན་གསུངས། དགེ་བཤེས་ཤྭ་བོ་པས། བྱམས་སྙིང་རྗེ་གལ་ཆེ་བའི་རྒྱུ་མཚན་མང་དུ་གསུངས་པས། གླང་ཐང་པས་ཕྱག་འཚལ་ནས། བདག་དུས་ད་ནས་བཟུང་སྟེ་བྱམས་སྙིང་རྗེ་བསྒོམ་པར་ཞུ་ཞུས་པས། ཤྭ་བོ་པས་དབུ་ཞྭ་ཕུད་ནས། ཕྱག་སྤྱི་བོར་ཐལ་མོ་སྦྱར་ནས། ཤིན་ཏུ་ཆ་ཡང་བཟང་ལགས་ཞེས་ལན་གསུམ་གསུངས། རྒྱ་གར་མཁས་པ་ཆེན་པོ་སངས་རྒྱས་གསང་བས་མཛད་པའི་མན་ངག་ལམ་རིམ་ལས། སེམས་ཅན་མ་ལུས་ཐམས་ཅད་ལ། །སྙིང་རྗེའི་ཐག་པ་མ་ཆད་པར། །ཉོན་མོངས་ལམ་ལས་སྒོལ་བྱེད་ཅིང་། །བྱམས་པ་དག་གིས་མཉེས་པར་གྱིས། །དེ་བཞིན་འཁོར་བའི་བཙོན་ར་ལས། །སྙིང་རྗེའི་ཞགས་པ་ཆེར་བརྐྱངས་ནས། །ཉོན་མོངས་འདམ་ནས་འདྲེན་པར་བྱེད། །སྙིང་རྗེ་ཆེན་611

པོར་སྐྱོ་མི་བྱེད། །ཅེས་དང་། སྙིང་རྗེ་ཆེན་པོ་གོམས་བྱས་ན། །རྣལ་འབྱོར་དོན་ཆེན་རྟོགས་པ་ཡིས། །དུས་མཐའ་མེད་པར་དེ་ལྟར་སྒོམས། །ཡོན་ཏན་ནམ་མཁའི་མཐའ་དང་མཉམ། །སྤྱོད་ཡུལ་སངས་རྒྱས་ཉིད་དང་གཅིག །རྒྱུ་སྤྱོད་བསོད་ནམས་ཚོགས་ཆེན་ལྡན། །གསུངས། རྗེ་དྭགས་པོ་རིན་པོ་ཆེས། གཞན་ཕན་ཞན་མེད་ཀྱི་སྙིང་རྗེ་འདི། །ཐབས་ཀྱི་མཆོག་ཏུ་བཙིར་གྱིས་བཟུང་། །ཞེས་དང་། སྙིང་རྗེ་མེད་པའི་ཆོས་པ་དེ། །འབད་རྩོལ་བྱས་ཀྱང་ཉན་ཐོས་ལམ། །ཞེས་དང་། ཇོ་བོ་རྗེས། སེམས་ཅན་ལ་བཟོད་གླགས་མེད་པའི་སྙིང་རྗེ་ཡོད་ན། བྱ་བ་ཐམས་ཅད་དོར་ནས་སེམས་ཅན་ཅི་འདྲོངས་བྱེད་པ་ཞིག་འོང་། དེ་ལ་བརྟེན་ནས་ཕ་མ་ཡིན་ངོ་ཤེས་པར་གོ ཉེ་རིང་གཅིག་ཀྱང་མེད། དེ་དག་བདེ་ན་སྐྱིད་ན་དགའ་བའི་སེམས་འབའ་ཞིག་སྦྱོང་ངོ་། །དེ་ཡང་སངས་རྒྱས་ཐོབ་ན་བདེ་སྐྱིད་ཐམས་ཅད་ཞོར་ལ་འོང་བས། སངས་རྒྱས་ལ་ཅི་འཁོད་བྱེད་པའོ། །ཞེས་དང་། འབྲོམ་དེས་ན་ཕན་སེམས་ཀྱི་རྩ་བ་སྙིང་རྗེ་ཡིན། སྙིང་རྗེ་ལ་བརྟེན་ནས་བྱང་ཆུབ་སེམས་དཔའི་ཆོས་ཐམས་ཅད་འབྱུང་གསུངས། སྔོན་འཕགས་སྐྱེས་བོའི་བུས་རང་གི་ཉེ་དུ་རྣམས་ཡབ་ཀྱིས་བསད་པ་ཐོས་ནས། སྙིང་རྗེ་སྐྱེས་པའི་དབང་གིས། འདི་ནས་རྩེད་མོ་བྱེད་པའི་སིལ་སྙན་སྒྲ་མ་ཡལ་བཞིན་དུ་ཡབ་ཀྱིས་བགྲོངས་མ་ཐག་སུམ་ཅུ་རྩ་གསུམ་དུ་ལྷའི་བུ་612

མོ་རྣམས་ཀྱིས་རོལ་མོ་བྱེད་པའི་ནང་དུ་སྐྱེས་པ་སོགས་ཕན་ཡོན་མཐའ་ཡས་སོ། །སྐྱོབ་པ་འཇིག་རྟེན་མགོན་པོས། ང་ཡི་བུ་སློབ་གང་ཡིན་པ། །སྟོང་ཉིད་སྙིང་རྗེའི་བརྒྱུད་པ་བཟུང་། །རྗེ་གོང་མ་འདི་ལས་བྱུང་བ་ཡིན་གསུངས། གྲུབ་ཐོབ་ཨོ་རྒྱན་པས། དཔལ་ནཱ་རོ་པའི་བརྒྱུད་པ་འཛིན་པ་རྣམས་ཀྱིས། སྔོན་དུ་ཕྱག་རྒྱ་ཆེན་པོ་སྐྱེ་བ་མེད་པའི་དོན་རྟོགས་པར་བྱས་ཏེ། དེ་རྒྱུད་ལ་ལེགས་པར་བརྟན་པའི་ངང་ནས། སེམས་ཅན་ཐམས་ཅད་ལ་ཉེ་རིང་མེད་པའི་སྙིང་རྗེ་ཆེན་པོས་འགྲོ་བ་ཐམས་ཅད་འཁོར་བ་ལས་་་་་་བསྒྲལ་བའི་དོན་དུ་ཡོན་ཏན་དཔག་ཏུ་མེད་པའི་རྩལ་སྦྱོངས་་་་་་་གསུངས། རྗེ་རྒོད་ཚང་བའི་ཞལ་ནས། རྟོགས་པ་ཉིན་མཚན་ཁོར་ཡུག་ཏུ་སོང་བ་ཞིག་པས། བདག་གཞན་བརྗེ་ནུས་པའི་སྙིང་རྗེ་སྐྱེས་པ། ང་སྙིང་རྗེའི་ངོས་གདམས་པ་ཡིན་གསུངས། དགེ་བཤེས་སྟོན་པ་ལ་རྣལ་འབྱོར་པ་ཆེན་པོས། ཁོ་བོ་ལ་རླུང་མཉམ་འཇུག་ལ་སོགས་པའི་ཏིང་ངེ་འཛིན་འདི་དང་འདི་ཡོད་བྱས་པས། ཁྱོད་ལ་རྣ་རྩར་རྔ་བོ་ཆེ་བརྡུངས་ཀྱང་མི་ཤིགས་པའི་སྒོམ་ཡོད་ཀྱང་།བྱམས་སྙིང་རྗེ་བྱང་ཆུབ་ཀྱི་སེམས་མེད་ན་ཉིན་མཚན་དུ་་་་་་་་་་་་་བཤགས་པ་བྱ་དགོས་པའི་སར་སྐྱེ་བ་ཡིན་ནོ་གསུངས། ཆོས་ཡང་དག་པར་སྡུད་པའི་མདོ་ལས། བྱང་ཆུབ་སེམས་དཔའ་ནི་སྟོང་པ་ཉིད་ཀྱི་ངང་ཚུལ་ཅན་ཏེ་འཁོར་བ་ལ་མི་གནས་སོ། །བྱང་ཆུབ་613

སེམས་དཔའ་ནི་སྙིང་རྗེའི་ངང་ཚུལ་ཅན་ཏེ་མྱ་ངན་ལས་འདས་པ་ལ་མི་གནས། ཞེས་དང་། རབ་ཏུ་ཞི་བ་ཆོ་འཕྲུལ་གྱི་མདོ་ལས་ཀྱང་། སེམས་ཅན་ཐམས་ཅད་ལ་བྱམས་པ་ཆེན་པོ་དང་། སྙིང་རྗེ་ཆེན་པོ་དང་ལྡན་ཞིང་ཐམས་ཅད་མཁྱེན་པ་ཉིད་ཀྱི་སེམས་ཡིད་ལ་བྱེད་པས་གནས་པ་འདི་ནི་བྱང་ཆུབ་སེམས་དཔའི་སེམས་ཀྱི་རྒྱན་ནོ། །ཞེས་དང་། ལུང་གཞན་ལས། སྨོན་པ་དང་ནི་འཇུག་པ་དང་། །དེ་བཞིན་ཟབ་དང་རྒྱ་ཆེ་དང་། །མི་ལྡོག་འབྲས་བུ་ཐོབ་པས་ན། །ཐེག་པ་ཆེན་པོ་ཁྱད་པར་འཕགས། །དེ་ཡི་སྔོན་དུ་འགྲོ་བ་ནི། །བརྟན་པ་རྣམས་ཀྱི་སྙིང་པོའོ། །ཞེས་དང་། སློབ་དཔོན་རིན་ཆེན་འབྱུང་གནས་ཞི་བས་ཀྱང་། སྙིང་རྗེ་བརྟན་པས་བྱང་ཆུབ་ཀྱི་སེམས་བརྟན་པར་འགྱུར་ཏེ། སྐྱེ་བ་དང་གནས་པ་དང་མཐར་ཐུག་གི་རྒྱུ་ཡིན་པའི་ཕྱིར། སེམས་ཅན་ལ་སྙིང་རྗེ་ཆེ་བ་ནི་རྙེད་པར་དཀའ་གསུངས་སོ། །ནམ་མཁའ་ཀློང་ཡངས་ལས།རྟོགས་པའི་རྟེན་འབྲེལ་སེམས་ལ་འཆར་བ་དང་། །བྱམས་དང་སྙིང་རྗེ་ཕྱོགས་རིས་མེད་པ་དང་། །ཆོས་རྣམས་ཀུན་ལ་དག་སྣང་སྐྱེས་པའི་ཚེ། །བླ་མའི་བྱིན་རླབས་སེམས་ལ་ཞུགས་པ་ཡིན། །གསུངས། མདོ་སྡེ་རྒྱན་ལས། སྦྱོར་བའི་སྔོན་དུ་སྙིང་རྗེ་དང་། །མོས་པ་དང་ནི་བཟོད་པ་དང་། །དགེ་ལ་ཡང་དག་སྤྱོད་པ་ནི། །རིགས་ཀྱི་རྟགས་སུ་ངེས་པར་བཤད། །ཅེས་སྙིང་རྗེ་ཡོད་ན་ཐེག་614

པ་ཆེན་པོའི་རིགས་སུ་གསུངས། ཡང་མདོ་སྡེ་རྒྱན་ལས། སྙིང་རྗེས་ཟིན་པའི་བརྩེ་ལྡན་རྣམས། །ཞི་ལའང་ཡིད་ནི་མི་གནས་ན། །འཇིག་རྟེན་བདེ་དང་རང་སྲོག་ལ། །ཆགས་པར་འགྱུར་བ་སྨོས་ཅི་དགོས། །ཞེས་དང་། ཨོ་རྒྱན་ཆེན་པོས། ཉོན་མོངས་ཟད་ན་ཆོས་ལ་བྱ་རྒྱུ་མེད། །སྙིང་རྗེ་མེད་ན་ཆོས་ཀྱི་རྩ་བ་རུལ། །འཁོར་བའི་སྡུག་བསྔལ་ཡང་དང་ཡང་དུ་སོམས། །ཆོས་ལ་ཕྱི་བཤོལ་མ་མཛད་རྗེ་འབངས་རྣམས། །གསུངས། དབུ་མ་རྒྱན་ལས། ཡང་དག་བཤེས་འཚོལ་སྔོན་བཏང་སྟེ། །དོན་དམ་རྣམ་པར་ངེས་གྱུར་ནས། །ལྟ་ངན་འཐིབ་གནས་འཇིག་རྟེན་ལ། །སྙིང་རྗེ་ཀུན་ཏུ་བསྐྱེད་ནས་སུ། །འགྲོ་དོན་བྱེད་པ་དཔའ་གྱུར་པ། །བྱང་ཆུབ་བློ་རྒྱས་མཁས་པ་ནི། །བློ་དང་སྙིང་རྗེས་བརྒྱན་པ་ཡི། །ཐུབ་པའི་བརྟུལ་ཞུགས་ཡང་དག་སྤྱོད། །ཞེས་དང་། ཕ་དམ་པས། སྟོང་ཉིད་རྟོགས་པས་སྡིག་པ་བྱས་པས་སྟོའམ་མི་སྟོ་ཞུས་པས། སྟོང་པ་ཉིད་རྟོགས་པས་སྡིག་པ་བྱ་དོན་མེད། སྟོང་ཉིད་རྟོགས་པ་དང་སྙིང་རྗེ་སྐྱེ་བ་དུས་མཉམ་གསུངས། གཞན་ཡང་སྙིང་རྗེ་དགོས་པའི་རྒྱུ་མཚན་དང་ཕན་ཡོན་མདོ་རྒྱུད་བསྟན་བཅོས་མང་པོ་་་་་་་ནས་ཡང་དང་ཡང་དུ་གསུངས་ཏེ། གཙུག་ན་རིན་པོ་ཆེའི་མདོ་ལས། དེ་བྱམས་པའི་གོ་ཆ་བགོས་ཤིང་། སྙིང་རྗེ་ཆེན་པོའི་གནས་ལ་གནས་ནས་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་615

པ་ཉིད་མངོན་པར་བསྒྲུབས་པ་ལ་བསམ་གཏན་དུ་བྱེད་དོ་་་་་་་་་་གསུངས། ཕལ་བོ་ཆེ་ལས། ཀྱེ་རིགས་ཀྱི་བུ། སེམས་ཅན་གྱི་ཁམས་ལ་དམིགས་ནས་ལུས་དང་ངག་དང་ཡིད་ཀྱི་རྩོམ་པ་ཐམས་ཅད་ནི་འཁོར་བ་ན་རྒྱུ་བ་རྣམས་ཡང་དག་པར་འདྲེན་པའི་ཕྱིར་ཚད་མེད་པའི་སྙིང་རྗེ་ཆེན་པོ་སྟེ། འཇིག་རྟེན་པའི་གཙུག་ལག་གམ།འཇིག་རྟེན་ལས་འདས་པའི་གཙུག་ལག་གི་སྦྱོར་བས་ཡང་དག་པར་བརྩོན་ཞིང་། དགེ་བ་ལ་བསྐུལ་བ་ནི་སྔོན་གྱི་རྒྱལ་བ་ལ་བྱ་བ་བྱེད་པའོ། །དེ་བཞིན་གཤེགས་པ་མཆོད་པའོ། །ཆོས་ཀྱི་རྒྱལ་མཚན་བསྒྲེངས་པའོ། །ཐར་པའི་ལམ་པོ་ཆེའི་སྲོལ་བཏོད་པའོ། །སྐྱེས་བུ་དམ་པའོ། །རིན་པོ་ཆེའི་ཏོག་གོ །གསུངས། ཁྲི་བརྒྱད་སྟོང་པ་ལས། སྙིང་རྗེ་ཆེན་པོ་དང་ལྡན་པའི་སེམས་ཡངས་པ་ཚད་མ་ངེས་པ། ཉན་ཐོས་དང་རང་སངས་རྒྱས་ཐམས་ཅད་དང་ཐུན་མོང་མ་ཡིན་པ་བསྒོམ་པར་བྱའོ་ཞེས་དང་། དབུ་མ་འཇུག་པ་ལས། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང་། །སྙིང་རྗེའི་སེམས་དང་གཉིས་སུ་མེད་བློ་དང་། །བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །དེའི་ཕྱིར་ཐོག་མར་སྙིང་རྗེ་བསྔགས་པར་བགྱི། །ཞེས་དང་། སློབ་དཔོན་ཀླུ་སྒྲུབ་ཀྱིས། གདོད་ནས་སྐྱེ་མེད་དོན་དེ་ནི། །བློ་ཡིས་གཏིང་ནས་རྟོགས་གྱུར་ན། །འཁོར་བའི་འདམ་དུ་བྱིངས་པ་ལ། །616

སྙིང་རྗེ་ངང་གིས་སྐྱེ་བར་འགྱུར། །གསུངས། སློབ་དཔོན་དཔའ་པོའི་ཞལ་ནས། ན་བའི་བུ་ལ་ཁྱད་པར་དུ། མ་ནི་གདུང་བ་སྐྱེ་བ་ལྟར། །དེ་བཞིན་བྱང་ཆུབ་སེམས་དཔའ་ནི། །དམ་པ་མིན་ལ་ཁྱད་པར་བརྩེ། །ཞེས་དང་། སློབ་དཔོན་བྷ་བྷྱའི་ཞལ་ནས། སྡུག་བསྔལ་དྲག་པོས་གདུངས་པ་ཡི། །སྡུག་བསྔལ་ཅན་དག་མཐོང་བའི་ཚེ། །སྙིང་རྗེ་རུས་པའི་གཏིང་ནས་ནི། །སྐྱེ་ཞིང་དེ་ལ་ཕན་པར་བྱེད། །ཅེས་དང་། དོ་ཧ་ལས། སྙིང་རྗེ་དང་བྲལ་སྟོང་པ་ཉིད་ཞུགས་གང་། །དེས་ནི་ལམ་མཆོག་རྙེད་པ་མ་ཡིན་ནོ། །འོན་ཏེ་སྙིང་རྗེ་འབའ་ཞིག་བསྒོམས་ན་ཡང་། །འཁོར་བ་འདིར་གནས་ཐར་པ་ཐོབ་མི་འགྱུར། །གང་དག་གཉིས་པོ་སྦྱོར་བར་ནུས་པ་དེ། །འཁོར་བར་མི་གནས་མྱ་ངན་འདས་མི་གནས། །ཞེས་དང་།སྙིང་པོ་མཆོག་ལས། སྙིང་རྗེ་ཆེན་པོས་ནི་སེམས་ལས་སུ་རུང་བ་དང་། འཚེ་བ་མེད་པ་དང་། དགའ་བས་བརྒྱན་པའི་མཆོག་ཐོབ་པར་བྱེད་དོ་ཞེས་དང་། མདོ་སྡེ་རྒྱན་ལས། སྙིང་རྗེས་འདོད་ཆགས་གནས་སུ་དག །ཀུན་རྟོག་ཡེ་ཤེས་ཆོས་ཀྱི་སྐུ། །ཞེས་དང་།ཀུན་མཁྱེན་ཀློང་ཆེན་རབ་འབྱམས་པས། སྙིང་རྗེས་འདོད་ཆགས་མེད་ཅིང་ཆོས་ཀྱི་སྐུ། །སོ་སོར་རྟོག་པའི་ཡེ་ཤེས་མངོན་དུ་བྱེད། །ཅེས་དང་། གཙང་སྤྱོན་ཧེ་རུ་གས། བདག་པས་གཞན་གཅེས་སྙིང་རྗེ་མེད་ན། །སྟོང་ཉིད་གོ་བ་ཇི་ལྟར་བཟང་ཡང་། །617

ཆད་ལྟའི་གྲུབ་མཐའ་ལོགས་ན་མེད་དོ། །རང་སེམས་སྙིང་རྗེའི་ཆུ་རྒྱུན་མེད་ན། །ཇོ་བཟང་བཟང་བརྫུས་རང་གཞན་བསླུའོ། །གསུངས། སློབ་དཔོན་ཀླུ་སྒྲུབ་ཀྱིས་མཛད་པའི་སྒོམ་པའི་རིམ་པ་མདོ་ཀུན་ལས་བཏུས་པ་ལས། སེམས་ཅན་རྣམས་ལ་སྙིང་རྗེ་ཆེ་བ།རྙེད་པར་དཀའ་བ་ཅིས་མངོན་ཞེ་ན་མདོ་སྡེ་མང་པོ་ལས་ཐོས་་་་་པའི་ཕྱིར་ཏེ། ཟླ་བའི་སྙིང་པོའི་ལེའུ་ལས་འབྱུང་བ། གྲོགས་པོ་དག་སེམས་ཅན་རྣམས་ལ་སྙིང་རྗེ་བ་དང་། སྙིང་བརྩེ་བ་ནི་རྙེད་པར་དཀའ་སྟེ། དགྲ་དཔའ་བོ་ལག་ན་རྡོ་རྗེ་ཐོགས་ཤིང་དྲག་ཏུ་འདེབས་པའི་ནང་ནས་སྒོལ་བ་བཞིན་ནོ། །ཞེས་གསུངས་སོ། །བྱང་ཆུབ་སེམས་དཔའི་སྡེ་སྣོད་ཀྱི་མདོ་ལས་འབྱུང་བ། འདི་ལ་བྱང་ཆུབ་སེམས་དཔའ་བྱང་ཆུབ་ཏུ་མངོན་པར་མོས་པའི་སྔོན་དུ་འགྲོ་བ་ནི་སྙིང་རྗེ་ཆེན་པོ་ཡིན་ནོ། །དཔེར་ན་མའི་སྲོག་གི་སྔོན་དུ་འགྲོ་བ་ནི་དབུགས་འབྱིན་པ་དང་རྔུབས་པའོ། །དེ་བཞིན་དུ་བྱང་ཆུབ་སེམས་དཔའ་ཐེག་པ་ཆེན་པོ་ཡང་དག་པར་བསྒྲུབ་་་་་་་་པའི་སྔོན་དུ་འགྲོ་བ་ནི་སྙིང་རྗེ་ཆེན་པོའོ། །དཔེར་ན་འཁོར་ལོས་སྒྱུར་བའི་རྒྱལ་པོའི་རིན་པོ་ཆེ་ཐམས་ཅད་ཀྱི་སྔོན་དུ་འགྲོ་བ་ནི་་་་འཁོར་ལོ་རིན་པོ་ཆེའོ། །དེ་བཞིན་དུ་བྱང་ཆུབ་སེམས་དཔའི་སྙིང་རྗེ་ཆེན་པོ་ཡང་སངས་རྒྱས་ཀྱི་ཆོས་ཐམས་ཅད་ཀྱི་སྔོན་དུ་འགྲོའོ་ཞེས་གསུངས་སོ། །ཡང་དེ་ཉིད་ལས་བདག་གི་འཁྲུལ་པ་ལ་སོ་618

སོར་རྟོག་ཅིང་། གཞན་གྱིས་འཁྲུལ་པ་ལ་སྙིང་རྗེ་བའོ་ཞེས་ཀྱང་གསུངས་སོ། །ཁྱེམ་བདག་དཔས་བྱེན་གྱིས་ཞུས་པ་ལས་ཀྱང་།ཁྱིམ་བདག་རྣམས་འདི་ལ་བྱང་ཆུབ་སེམས་དཔའ་བྱང་ཆུབ་་་་་་་་མངོན་པར་རྫོགས་པར་འཚང་རྒྱ་བར་འདོད་པས། སེམས་ཅན་ཐམས་ཅད་ལ་སྙིང་རྗེ་ཆེན་པོའི་སེམས་བསྐྱེད་དེ་ལུས་དང་སྲོག་ལ་མ་ཆགས་པར་བྱའོ། །ནོར་དང་འབྲུ་དང་། ཁྱིམ་དང་། ཆུང་མ་དང་། བུ་ཕོ་དང་། བུ་མོ་དང་། ཟས་དང་། སྐོམ་དང་། གོས་དང་།བཞོན་པ་དང་། མལ་ཆ་དང་། བདུག་པ་དང་། སྤོས་དང་། ཕྲེང་བ་དང་། བྱུག་པ་དང་། ཡོ་བྱད་ཐམས་ཅད་ལ་མ་ཆགས་པར་བྱའོ། །དེ་ཅིའི་ཕྱིར་ཞེ་ན། ཁྱིམ་བདག་རྣམས་སེམས་ཅན་དག་ནི་ཕལ་ཆེར་ལུས་དང་སྲོག་ལ་སོགས་པ་ལ་ཆགས་ཏེ། སྡིག་པའི་ལས་བྱས་པས་ངན་འགྲོ་རྣམས་སུ་སྐྱེ་ལ། སེམས་ཅན་རྣམས་ལ་སྙིང་རྗེ་ཆེན་པོའི་སེམས་བསྐྱེད་ནས། ལུས་དང་སྲོག་ལ་མ་ཆགས་པར་བདེ་འགྲོར་སྐྱེ་སྟེ། དེས་སེམས་ཅན་ཐམས་ཅད་ཡིད་ལ་བྱས་ལ།སྦྱིན་པ་ལ་སོགས་པ་དགེ་བའི་ཆོས་ཐམས་ཅད་ལ་བ་རྩོན་པར་་་་་་བྱའོ་ཞེས་གསུངས་སོ། །བྱང་ཆུབ་སེམས་དཔའ་རྣམས་ནི་སྙིང་རྗེའི་བདག་ཉིད་ཅན་ཡིན་ཏེ། ཇི་ལྟ་ཞེ་ན། འཕགས་པ་དཀོན་མཆོག་སྤྲིན་གྱི་མདོ་ལས་འབྱུང་བ། རིགས་ཀྱི་བུ་ཆོས་བཅུ་དང་ལྡན་ན། བྱང་ཆུབ་སེམས་དཔའ་སྙིང་རྗེའི་བདག་ཉིད་ཅན་619

རྣམས་ཡིན་ནོ། །བཅུ་གང་ཞེ་ན་འདི་ལྟ་སྟེ། སེམས་ཅན་སྡུག་བསྔལ་བ་དང་། སྐྱབས་མེད་པ་དང་། མགོན་མེད་པ་དང་། རྟེན་མེད་པ་དང་། དཔུང་གཉེན་མེད་པ་དག་མཐོང་ན། བྱང་ཆུབ་ཏུ་སེམས་བསྐྱེད་དོ། །བྱང་ཆུབ་ཏུ་སེམས་བསྐྱེད་ནས། ཆོས་ཉིད་ཐོབ་པར་བྱ་བའི་ཕྱིར་འབད་རྩོལ་བརྩོན་འགྲུས་རྩོམ་སྟེ། དཀའ་བ་སྤྱོད་པ་བརྒྱ་དག་ཀྱང་བྱེད་དོ། །དེ་དག་ཆོས་ཉིད་ཐོབ་ནས་སེམས་ཅན་རྣམས་ལ་ཕན་པར་བྱེད་དོ། །འདི་ལྟ་སྟེ། སེམས་ཅན་སེར་སྣ་ཅན་རྣམས་སྦྱིན་པ་ལ་གཞོལ་བར་བྱེད། ཚུལ་ཁྲིམས་འཆལ་བ་རྣམས་ཚུལ་ཁྲིམས་ལ། གནོད་སེམས་ཅན་རྣམས་བཟོད་པ་ལ། ལེ་ལོ་ཅན་རྣམས་བརྩོན་འགྲུས་ལ། སེམས་འཁྲུགས་པ་རྣམས་བསམ་གཏན་ལ། སེམས་ཅན་ཤེས་རབ་འཆལ་བ་རྣམས་མཐོང་ན་ཤེས་རབ་ལ་གཞོལ་བར་བྱེད་ཀྱང་། སེམས་ཅན་གྱི་སྡུག་བསྔལ་མེ་བཟད་པ། རྩུབ་པ་ཚ་བ་དག་གིས་ཉེན་ཞིང་བྱང་ཆུབ་ལ་ཕྱིར་ལྡོག་པར་མི་འགྱུར་རོ། །རིགས་ཀྱི་བུ་ཆོས་བཅུ་པོ་དེ་དག་ལྡན་ན། བྱང་ཆུབ་སེམས་དཔའི་སྙིང་རྗེའི་བདག་ཉིད་ཅན་ཡིན་ནོ་ཞེས་གསུངས་སོ། །གཟུངས་ཀྱི་དབང་ཕྱུག་གི་རྒྱལ་པོས་ཞུས་པ་ལས་ཀྱང་། ཀྱེ་མ་སེམས་ཅན་འདི་དག་ནི་སྲིད་པའི་འཁོར་ལོ་ཆེན་པོ། ཆུང་མ་དང་། བུ་ཕོ་དང་། བུ་མོ་ལ་ཡོངས་སུ་ཞེན་པས་སྦགས་པ་རང་དབང་མེད་པ་བདག་ལ་མི་འབོངས་པ་620 ་

དག་སྟེ། རང་དབང་ཡོད་པའི་བདག་ལ་འབོངས་པར་བྱ་བ་དང་།གར་དགའ་བར་འགྲོ་བར་བྱ་བའི་ཕྱིར། དེ་དག་ལ་ཆོས་བསྟན་་པར་བྱའོ་སྙམ་དུ། སེམས་ཅན་རྣམས་ལ་བྱང་ཆུབ་སེམས་དཔའི་སྙིང་རྗེ་ཆེན་པོ་སྐྱེ་བ་དང་། ཀྱེ་མ་སེམས་ཅན་འདི་དག་ནི་ཕན་ཚུན་དུ་མི་འཕྲོད་པ་ཁྲོ་བ་དང་། ཞེ་སྡང་དང་། གནོད་སེམས་མང་བ་དག་སྟེ། ཁྲོ་བ་དང་། ཞེ་སྡང་དང་། གནོད་སེམས་སྤངས་པར་བྱ་བའི་ཕྱིར། དེ་དག་ལ་ཆོས་བསྟན་པར་བྱའོ་སྙམ་དུ་སེམས་ཅན་རྣམས་ལ་བྱང་ཆུབ་སེམས་དཔའི་སྙིང་རྗེ་ཆེན་པོ་སྐྱེ་བ་དང་།ཀྱེ་མ་སེམས་ཅན་འདི་དག་ནི་སྡིག་པའི་གྲོགས་པོས་ཡོངས་སུ་་་་་་ཟིན་པ། དགེ་བའི་བཤེས་གཉེན་དང་བྲལ་བ་སྡིག་པའི་ལས་བྱེད་པ་དག་སྟེ། དགེ་བའི་བཤེས་གཉེན་གྱིས་ཡོངས་སུ་ཟིན་པ་དང་།སྡིག་པའི་གྲོགས་པོ་ཡོངས་སུ་སྤངས་པར་བྱ་བའི་ཕྱིར། དེ་དག་ལ་ཆོས་བསྟན་པར་བྱའོ་སྙམ་དུ་སེམས་ཅན་རྣམས་ལ་བྱང་ཆུབ་སེམས་དཔའི་སྙིང་རྗེ་ཆེན་པོ་སྐྱེ་བ་དང་། ཀྱེ་མ་སེམས་ཅན་འདི་དག་ནི་བརྐམ་པ། ཆགས་པ་ཟིལ་གྱིས་མི་གནོན་པ་ཆོག་མི་ཤེས་ཤིང་། འཕགས་པའི་ཤེས་རབ་ཀྱི་གནས་པ་དང་བྲལ་བ་དག་སྟེ།ཆགས་པ་སྤངས་པ་དང་། འཕགས་པའི་ཤེས་རབ་བསྐྱེད་པའི་ཕྱིར། དེ་དག་ལ་ཆོས་བསྟན་པར་བྱའོ་སྙམ་དུ་སེམས་ཅན་རྣམས་ལ་བྱང་ཆུབ་སེམས་དཔའི་སྙིང་རྗེ་ཆེན་པོ་སྐྱེ་བ་དང་། ཀྱེ་མ་621

སེམས་ཅན་འདི་དག་ནི་ལས་ཀྱི་རྣམ་པར་སྨིན་པ་ལ་མི་ལྟ་ཞིང་་་་རྟག་པ་དང་ཆད་པ་ལ་གནས་པ་དག་སྟེ། རྟེན་ཅིང་འབྲེལ་བར་འབྱུང་བ་ཟབ་མོ་དང་། ལས་དང་བྱ་བ་ལ་གཟུད་པའི་ཕྱིར། ་ དེ་དག་ལ་ཆོས་བསྟན་པར་བྱའོ་སྙམ་དུ་སེམས་ཅན་རྣམས་ལ་བྱང་ཆུབ་སེམས་དཔའི་སྙིང་རྗེ་ཆེན་པོ་སྐྱེ་བ་དང་། ཀྱེ་མ་སེམས་ཅན་འདི་དག་ནི་མ་རིག་པ་དང་། གཏི་མུག་གིས་ལྡོངས་པ་དང་།བདག་དང་སེམས་ཅན་དང་། སྲོག་དང་། གསོ་བ་དང་། སྐྱེས་བུ་དང་། གང་ཟག་ལ་མངོན་པར་ཞེན་པ་དག་སྟེ། འཕགས་པའི་ཤེས་རབ་ཀྱི་མིག་རྣམ་པར་དག་པར་བྱ་བ་དང་། ལྟ་བར་གྱུར་པ་ཐམས་ཅད་སྤངས་པར་བྱ་བའི་ཕྱིར། དེ་དག་ལ་ཆོས་བསྟན་པར་བྱའོ་སྙམ་དུ་སེམས་ཅན་རྣམས་ལ་བྱང་ཆུབ་སེམས་དཔའི་སྙིང་རྗེ་ཆེན་པོ་སྐྱེ་བ་དང་། ཀྱེ་མ་སེམས་ཅན་འདི་དག་ནི་འཁོར་བ་ལ་མངོན་པར་དགའ་བ། ཕུང་པོ་ལྔའི་གཤེད་མས་ཡོངས་སུ་ཟིན་པ་དག་སྟེ། ཁམས་གསུམ་ཐམས་ཅད་ལས་དབུགས་དབྱུང་བའི་ཕྱིར། དེ་དག་ལ་ཆོས་བསྟན་པར་བྱའོ་སྙམ་དུ་སེམས་ཅན་རྣམས་ལ་བྱང་ཆུབ་སེམས་དཔའི་སྙིང་རྗེ་ཆེན་པོ་སྐྱེ་བ་དང་། ཀྱེ་མ་སེམས་ཅན་འདི་དག་ནི་བདུད་ཀྱི་ཞགས་པས་བཅིངས་པས་་་་་་་་བཅིངས་པ་གཡོ་བ་དང་། རློམ་སེམས་ལ་གནས་པ་དག་སྟེ།བདུད་ཀྱི་ཞགས་པས་བཅིངས་པ་ཐམས་ཅད་ལས་རྣམ་པར་་་་་་་་622

དགྲོལ་བ་དང་། གཡོ་བ་དང་། རློམ་སེམས་སྤངས་པའི་ཕྱིར་དེ་དག་ལ་ཆོས་བསྟན་པར་བྱའོ་སྙམ་དུ། སེམས་ཅན་རྣམས་ལ་བྱང་ཆུབ་སེམས་དཔའི་སྙིང་རྗེ་ཆེན་པོ་སྐྱེ་བ་དང་། ཀྱེ་མ་སེམས་ཅན་འདི་དག་ནི་མྱ་ངན་ལས་འདའ་བའི་སྒོ་བཅད་ཅིང་ངན་འགྲོའི་སྒོ་ཕྱེ་བ་དག་སྟེ། མྱ་ངན་ལས་འདས་པའི་སྒོ་དབྱེ་བ་དང་། ངན་འགྲོའི་སྒོ་བཅད་པར་བྱ་བའི་ཕྱིར། དེ་དག་ལ་ཆོས་བསྟན་པར་བྱའོ་སྙམ་དུ་སེམས་ཅན་རྣམས་ལ་བྱང་ཆུབ་སེམས་དཔའི་སྙིང་རྗེ་ཆེན་པོ་སྒྱེའོ་ཞེས་གསུངས། སློབ་དཔོན་ཀཱ་མ་ལ་ཤཱི་ལས་མཛད་པའི་སྒོམ་རིམ་དང་པོ་ལས། ཐམས་ཅད་མཁྱེན་པ་ཉིད་མྱུར་དུ་ཐོབ་པར་འདོད་པས་མདོར་ན་སྙིང་རྗེ་དང་། བྱང་ཆུབ་ཀྱི་སེམས་དང་། སྒྲུབ་པ་དང་། གནས་པ་འདི་གསུམ་ལ་འབད་པར་བྱའོ། །དེས་ན་སངས་རྒྱས་ཀྱི་ཆོས་མ་ལུས་པའི་རྒྱུའི་རྩ་བ་ནི་སྙིང་རྗེ་་་་་་་ཆེན་པོ་ཁོ་ན་ཡིན་པ་ཤེས་པར་བྱས་ལ་དེ་ཉིད་ལ་ཐོག་མ་ཁོ་ནར་བསྒོམ་མོ། །དེ་སྐད་དུ་འཕགས་པ་ཆོས་ཡང་དག་པར་སྡུད་པ་ལས་གསུངས་ཏེ། དེ་ནས་བཅོམ་ལྡན་འདས་ལ་འཕགས་པ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆུབ་སེམས་དཔས་ཆོས་རབ་ཏུ་མང་པོ་ལ་་་་་་་་་་བསླབ་པར་མི་བགྱིའོ། །བཅོམ་ལྡན་འདས་བྱང་ཆུབ་སེམས་དཔས་ཆོས་གཅིག་རབ་ཏུ་བཟུང་ཞིང་རབ་ཏུ་རྟོགས་པར་བགྱིས་623

ན་སངས་རྒྱས་ཀྱི་ཆོས་ཐམས་ཅད་དེའི་ལག་མཐིལ་དུ་མཆིས་པ་ལགས་སོ། །ཆོས་གཅིག་པོ་གང་ཞེ་ན། འདི་ལྟ་སྟེ། སྙིང་རྗེ་ཆེན་པོའོ། །བཅོམ་ལྡན་འདས་སྙིང་རྗེ་ཆེན་པོས་ནི་སངས་རྒྱས་ཀྱི་ཆོས་ཐམས་ཅད་བྱང་ཆུབ་སེམས་དཔའ་རྣམས་ཀྱི་ལག་མཐིལ་དུ་་་་་་་་མཆིས་པ་ལགས་སོ། །བཅོམ་ལྡན་འདས་དཔེར་བགྱིས་ན་འཁོར་ལོས་བསྒྱུར་བའི་རྒྱལ་པོའི་འཁོར་ལོ་རིན་པོ་ཆེ་གང་དུ་མཆིས་པ་དེར་དཔུང་གི་ཚོགས་ཐམས་ཅད་མཆིའོ། །བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའི་སྙིང་རྗེ་ཆེན་པོ་གང་དུ་མཆིས་པ་དེར་སངས་རྒྱས་ཀྱི་ཆོས་ཐམས་ཅད་མཆིའོ། །བཅོམ་ལྡན་འདས་དཔེར་བགྱིས་ན་སྲོག་གི་དབང་པོ་མཆིས་ན་དབང་པོ་་་་་་་གཞན་རྣམས་འབྱུང་བར་འགྱུར་རོ། །བཅོམ་ལྡན་འདས་དེ་བཞིན་དུ་སྙིང་རྗེ་ཆེན་པོ་མཆིས་ན་བྱང་ཆུབ་སེམས་དཔའི་ཆོས་གཞན་རྣམས་ཀྱང་འབྱུང་བར་འགྱུར་རོ་ཞེས་འབྱུང་ངོ་། །འཕགས་པ་བློ་གྲོས་མི་ཟད་པ་བསྟན་པ་ལས་ཀྱང་གསུངས་ཏེ།བཙུན་པ་ཤཱ་ར་དྭ་ཏིའི་བུ་གཞན་ཡང་བྱང་ཆུབ་སེམས་དཔའ་་་་་་རྣམས་ཀྱི་སྙིང་རྗེ་ཆེན་པོ་ནི་མི་ཟད་དོ། །དེ་ཅིའི་ཕྱིར་ཞེ་ན། སྔོན་དུ་འགྲོ་བའི་ཕྱིར་རོ། །བཙུན་པ་ཤཱ་ར་དྭ་ཏིའི་བུ་འདི་ལྟ་སྟེ།དཔེར་ན་དབུགས་ཕྱི་ནང་དུ་རྒྱུ་བ་ནི་མིའི་སྲོག་གི་དབང་པོའི་་་་་སྔོན་དུ་འགྲོ་བ་ཡིན་ནོ། །དེ་བཞིན་དུ་བྱང་ཆུབ་སེམས་དཔའི་624

སྙིང་རྗེ་ཆེན་པོ་ནི་ཐེག་པ་ཆེན་པོ་ཡང་དག་པར་འགྲུབ་པའི་ཕྱིར་སྔོན་དུ་འགྲོ་བ་ཡིན་ནོ་ཞེས་བྱ་བ་ལ་སོགས་པ་རྒྱས་པར་བཤད་དོ། །འཕགས་པ་ག་ཡཱ་གཽ་རིའི་མདོ་ལས་ཀྱང་གསུངས་ཏེ། འཇམ་དཔལ་བྱང་ཆུབ་སེམས་དཔའ་རྣམས་ཀྱི་སྤྱོད་པའི་རྩོམ་པ་ནི་ཅི།གནས་ནི་གང་། འཇམ་དཔལ་གྱིས་སྨྲས་པ། ལྷའི་བུ་བྱང་ཆུབ་སེམས་དཔའ་རྣམས་ཀྱི་སྤྱོད་པའི་རྩོམ་པ་ནི་སྙིང་རྗེ་ཆེན་པོའོ། །གནས་ནི་སེམས་ཅན་ནོ་ཞེས་དེ་ལ་སོགས་པ་རྒྱ་ཆེར་འབྱུང་ངོ་། །དེ་ལྟར་སྙིང་རྗེ་ཆེན་པོས་བསྐྱོད་པས་བྱང་ཆུབ་སེམས་དཔའ་་་་་་་རྣམས་བདག་ཉིད་ལ་མི་ལྟ་བར་གཞན་ལ་ཤིན་ཏུ་ཕན་པར་དོན་དུ་གཉེར་བའི་ཕྱིར་བསགས་པ་ཤིན་ཏུ་བྱ་དཀའ་ཞིང་ཡུན་རིང་ལ་དུབ་པར་འགྱུར་བ་ལ་འཇུག་གོ །འཕགས་པ་དད་པའི་སྟོབས་བསྐྱེད་པ་ལས་གསུངས་པ་ལྟ་བུ་སྟེ། དེ་ལ་སྙིང་རྗེ་ཆེན་པོ་ནི་གང་སེམས་ཅན་ཡོངས་སུ་སྨིན་པར་བྱ་བའི་ཕྱིར་སྡུག་བསྔལ་སྐྱེ་བ་མི་ལེན་པ་ཅི་ཡང་མེད་དོ། །དེས་བདེ་བའི་སྐྱེ་བ་མི་འདོར་བ་ཅི་ཡང་མེད་དོ་ཞེའོ། །དེ་ལྟར་ཤིན་ཏུ་བྱ་དཀའ་བ་ལ་ཞུགས་ནས་རིང་པོར་མི་ཐོགས་པར་ཚོགས་ཡོངས་སུ་རྫོགས་ཏེ་གདོན་མི་ཟ་བར་ཐམས་ཅད་མཁྱེན་པའི་གོ་འཕང་ཐོབ་པར་འགྱུར་རོ། །དེ་བས་ན་སངས་རྒྱས་ཀྱི་ཆོས་ཐམས་ཅད་ཀྱི་རྩ་བ་ནི་སྙིང་རྗེ་ཆེན་པོ་ཁོ་་་་་་་ནའོ། །སྙིང་རྗེ་ཆེན་པོས་ཡོངས་སུ་ཟིན་པས་ན་སངས་རྒྱས་བཅོམ་625

ལྡན་འདས་ཀྱིས་ཐམས་ཅད་མཁྱེན་པའི་ཡེ་ཤེས་ཀྱི་གོ་འཕང་་་་་་་བརྙེས་ནས། འགྲོ་བ་མ་ལུས་པའི་དོན་མཛད་ཅིང་བཞུགས་སོ། །མི་གནས་པའི་མྱ་ངན་ལས་འདས་པ་ལྟ་བུ་ཡང་བཅོམ་ལྡན་་་་་་་་་འདས་ཀྱི་ཐུགས་རྗེ་ཆེན་པོའི་རྒྱུས་མྱ་ངན་ལས་འདས་པར་མི་་་་་་གནས་སོ། །དེ་ཡང་སྡུག་བསྔལ་བའི་སེམས་ཅན་ལ་དམིགས་ཤིང་ཡིད་ལ་བྱ་བ་མང་དུ་བྱས་པས་སྒྱེ་བར་འགྱུར་ཏེ། སེམས་ཅན་འཇིག་རྟེན་གསུམ་ན་སྤྱོད་པ་ཐམས་ཅད་སྡུག་བསྔལ་རྣམ་པ་་་་་་་གསུམ་གྱེས་ཇི་ལྟར་མཐུན་པ་བཞིན་དུ་སྡུག་བསྔལ་ལོ་ཞེས་དེ་་་་་་ལྟར་སེམས་ཅན་ཐམས་ཅད་ལ་བསྒོམ་མོ། །དེ་ལ་སེམས་ཅན་དམྱལ་བ་དེ་དག་ནི་རྒྱུན་མི་འཆད་ཅིང་ཡུན་རིང་ལ་ཚ་བ་ལ་་་་་་་སོགས་པའི་སྡུག་བསྔལ་སྣ་ཚོགས་ཀྱི་ཆུ་བོར་བྱིང་ངོ་ཞེས་བཅོམ་ལྡན་འདས་ཀྱིས་བཀའ་སྩལ་ཏོ། །དེ་བཞིན་དུ་ཡི་དྭགས་རྣམས་ཀྱང་ཕལ་ཆེར་ཤིན་ཏུ་མི་བཟད་པའི་བཀྲེས་པ་དང་། སྐོམ་པའི་སྡུག་བསྔལ་གྱི་མེས་བསྐམས་པའི་ལུས་ཤིན་ཏུ་སྡུག་བསྔལ་མང་པོ་མྱོང་སྟེ། ལོ་བརྒྱར་ཡང་ལ་ལ་མཆིལ་མའི་ཐལ་བ་དང་། མི་གཙང་བ་ཡང་བཟར་མི་རྙེད་དོ་ཞེས་བཅོམ་ལྡན་འདས་ཀྱིས་་་་་་་བཀའ་སྩལ་ཏོ། །དུད་འགྲོ་རྣམས་ཀྱང་གཅིག་ལ་གཅིག་ཟ་བ་དང་། ཁྲོ་བ་དང་། རྣམ་པར་འཚེ་བ་དང་། གསོད་པ་ལ་སོགས་པས་སྡུག་བསྔལ་མང་པོ་མྱང་བ་ཁོ་ནར་སྣང་སྟེ། འདི་ལྟར་ཁ་626

ཅིག་སྣ་འབུགས་པ་དང་། བརྡེགས་པ་དང་། བཅིངས་པ་དང་།གདགས་པ་ལ་སོགས་པ་བདག་ལ་དབང་མེད་པར་ཀུན་གྱིས་་་་་་་བདའ་བ་ཡིན་ཏེ། མི་འདོད་བཞིན་དུ་ཁལ་ཆེན་པོ་ལྕི་བ་བསྐུར་བས་ངལ་ལོ། །དེ་བཞིན་དུ་དགོན་པ་ན་འཁོད་པ་ཡང་ཉེས་པ་མེད་པར་ཁ་ཅིག་ཕྱེད་དུ་ཚོལ་ཞིང་གསོད་དེ། རྟག་ཏུ་འཇིགས་པས་ཡིད་འཁྲུགས་ཏེ་ཕན་ཚུན་འཁོད་ཅིང་འབྲོས་པ་ཡང་གྲངས་མེད་པའི་སྡུག་བསྔལ་དཔག་ཏུ་མེད་པ་མྱང་བ་ཁོ་ནར་སྣང་ངོ་ ་། །དེ་བཞིན་དུ་མི་ལ་ཡང་སེམས་ཅན་དམྱལ་བའི་སྡུག་བསྔལ་ལ་་་་་་སོགས་པ་ཡོད་པ་ཁོ་ན་སྟེ། འདི་ན་རྐུན་པོ་ལ་སོགས་པས་གང་དག་ཡན་ལག་གཏུབས་པ་དང་། གསལ་ཤིང་ལ་བསྐྱོན་པ་དང་།དཔྱངས་ཏེ་བཏགས་པ་ལ་སོགས་པས་ཉོན་མོངས་པ་དེ་དག་ནི་སེམས་ཅན་དམྱལ་བའི་སྡུག་བསྔལ་ཁོ་ན་ཡིན་ནོ། །གང་དག་དབུལ་ཞིང་ཕོངས་པ་དེ་དག་ནི་ཡི་དྭགས་དང་འདྲ་བར་བཀྲེས་ཤིང་སྐོམ་པས་སྡུག་བསྔལ་ལོ། །བྲན་ལ་སོགས་པ་གང་དག་གཞན་གྱི་ལུས་ལ་དབང་བྱས་པ་དང་། གང་དག་མཐུས་མནན་ཏེ་གནོད་པར་བྱེད་པ་དེ་དག་ནི་དུད་འགྲོ་དང་འདྲ་བར་བརྡེགས་པ་དང་།གདགས་པ་ལ་སོགས་པས་སྡུག་བསྔལ་ལོ། །དེ་བཞིན་དུ་བཙལ་བར་བྱ་བ་དང་། གཅིག་ལ་གཅིག་གནོད་པར་བྱེད་པ་ལ་སོགས་པ་དང་། སྡུག་པ་དང་བྲལ་བ་དང་། མི་སྡུག་པ་དང་འཕྲད་པ་ལ་627

སོགས་པ་དེ་དག་ལ་སྡུག་བསྔལ་དཔག་ཏུ་མེད་དོ། །གང་དག་ཁ་ཅིག་ཕྱུག་ཅིང་སྐྱིད་པ་དང་འདྲ་བར་སྣང་བ་དེ་དག་ཀྱང་འབྱོར་བའི་མཐའ་ནི་རྒུད་པ་སྟེ། ལྟ་བ་ངན་པ་སྣ་ཚོགས་གཟིང་གཟིང་བར་ནུབ་ཅིང་། སེམས་ཅན་དམྱལ་བ་ལ་སོགས་པའི་སྡུག་བསྔལ་མྱོང་བར་འགྱུར་བའི་རྒྱུ་ལས་དང་ཉོན་མོངས་པ་བསགས་པས་་་་གད་ཁ་ན་འདུག་པ་དང་འདྲ་བར་སྡུག་བསྔལ་གྱི་རྒྱུར་གྱུར་པ་་་་་ཡང་ཡང་དག་པར་སྡུག་བསྔལ་བ་ཁོ་ན་ཡིན་ནོ། །ལྷ་ལ་ཡང་གང་དག་འདོད་པའི་ཁམས་ན་སྤྱོད་པ་དེ་དག་ནི་འདོད་པའི་མེས་་་་་་ཡིད་རབ་ཏུ་འབར་ཞིང་སེམས་འཁྲུགས་པ་དང་འདྲ་བར་གཤའ་མར་མི་འདུག་ལ། སྐད་ཅིག་ཀྱང་སེམས་མཉམ་པར་འཇོག་པར་་མི་འགྱུར་ཏེ། རབ་ཏུ་ཞི་བ་བདེ་བའི་ནོར་གྱིས་དབུལ་བ་དེ་དག་ལ་བདེ་བ་ཅི་ཞིག་ཡོད། རྟག་ཏུ་འཆི་འཕོབ་དང་ལྟུང་བ་ལ་སོགས་པའི་འཇིགས་པའི་མྱ་ངན་གྱིས་ནོན་པ་དག་སྟེ་དེ་དག་ཇི་ལྟར་བདེ། གང་དག་གཟུགས་དང་གཟུགས་མེད་པ་ན་སྤྱོད་པ་དེ་དག་ཀྱང་སྐད་ཅིག་སྡུག་བསྔལ་གྱིས་སྡུག་བསྔལ་བ་ལས་འདས་་་་མོད་ཀྱི། འོན་ཀྱང་དེ་དག་འདོད་པ་ན་སྤྱོད་པའི་བག་ལ་ཉལ་བ་རྣམས་ཤིན་ཏུ་མ་སྤངས་པས་ཡང་སེམས་ཅན་དམྱལ་བ་ལ་་་་་་་་་་སོགས་པར་ལྟུང་བ་ཡོད་པར་འགྱུར་བའི་སྡུག་བསྔལ་ཡོད་པ་་་་་་་ཉིད་དོ། །ལྷ་དང་མི་འདི་དག་ཐམས་ཅད་ནི་ལས་དང་ཉོན་628

མོངས་པ་ལ་སོགས་པའི་རྒྱུས་གཞན་གྱི་དབང་དུ་གྱུར་པས་ན་་་་་་འདུ་བྱེད་ཀྱི་སྡུག་བསྔལ་གྱིས་སྡུག་བསྔལ་བ་ཉིད་དོ། །དེ་ལྟར་འགྲོ་བ་ཐམས་ཅད་སྡུག་བསྔལ་གྱི་མེ་ལྕེའི་ཕྲེང་བའི་ས་ཡིན་པར་བལྟས་ལ། ཇི་ལྟར་བདག་ཉིད་ཀྱི་སྡུག་བསྔལ་མི་སྡུག་པ་ལྟར་གཞན་དག་གི་ཡང་དེ་དང་འདྲ་བར་སེམས་ཤིང་། སེམས་ཅན་ཐམས་ཅད་ལ་སྙིང་བརྩེ་བ་ཁོ་ན་བསྒོམ་པར་བྱ་སྟེ། ཐོག་མ་ཁོ་ནར་མཛའ་བཤེས་ཀྱི་ཕྱོགས་ལ་གོང་དུ་སྨོས་པའི་སྡུག་བསྔལ་སྣ་ཚོགས་མྱོང་བར་བལྟ་ཞིང་བསྒོམ་པར་བྱའོ། །དེ་ནས་སེམས་མཉམ་པས་བྱེ་བྲག་མེད་པར་ལྟ་སྟེ། ཐོག་མ་མེད་པ་ཅན་གྱི་འཁོར་བ་ལན་བརྒྱར་ཡང་བདག་གི་གཉེན་དུ་མ་གྱུར་པའི་་་་་་་་་་སེམས་ཅན་གང་ཡང་མེད་དོ་སྙམ་དུ་སེམས་པས་ཕལ་བ་ལ་་་་་་་་་བསྒོམ་པར་བྱའོ། །གང་གི་ཚེ་མཛའ་བཤེས་ཀྱི་ཕྱོགས་དང་འདྲ་བར་ཕལ་བ་རྣམས་ལ་ཡང་སྙིང་རྗེ་མཚུངས་པར་འཇུག་པ་དེའི་ཚེ་དགྲའི་ཕྱོགས་ལ་ཡང་དེ་བཞིན་དུ་སེམས་མཉམ་པ་ཉིད་ལ་་་་་་སོགས་པ་ཡིད་ལ་བྱེད་པས་བསྒོམ་པར་བྱའོ། །གང་གི་ཚེ་མཛའ་བཤེས་ཀྱི་ཕྱོགས་དང་འདྲ་བར་དགྲ་ལ་ཡང་མཉམ་པར་འཇུག་པ་དེའི་ཚེ་རིམ་གྱིས་ཕྱོགས་བཅུའི་སེམས་ཅན་ཐམས་ཅད་ལ་་་་་་་ཡང་བསྒོམ་པར་བྱའོ། །གང་གི་ཚེ་ཡིད་དུ་འོང་བའི་བུ་མི་བདེ་བ་བཞིན་དུ་སེམས་ཅན་ཐམས་ཅད་ལ་ཡང་སྡུག་བསྔལ་གཏན་ནས་629

དབྱུང་བར་འདོད་པའི་རྣམ་པའི་སྙིང་རྗེ་རང་གི་ངང་གིས་་་་་་་་་་འཇུག་པ་བདག་ཉིད་ཀྱིས་མཚུངས་པར་གྱུར་པ་དེའི་ཚེ་དེ་་་་་་་་་་རྫོགས་པ་ཡིན་པས་སྙིང་རྗེ་ཆེན་པོའི་མིང་ཐོབ་སྟེ། འཕགས་པ་བློ་གྲོས་མི་བཟད་པས་བསྟན་པའི་མདོ་ལས་བསྔགས་པ་བཞིན་ནོ། །འདི་ལྟར་སྙིང་རྗེ་བསྒོམ་པའི་གོ་རིམ་འདི་ནི་བཅོམ་ལྡན་འདས་ཀྱིས་ཆོས་མངོན་པའི་མདོ་ལ་སོགས་པ་ལས་བཀའ་སྩལ་ཏོ། །དེ་ལྟར་སྙིང་རྗེ་གོ་མས་པའི་སྟོབས་ཀྱིས་སེམས་ཅན་མ་ལུས་པ་་་་་་་་་་དྲངས་པར་དམ་བཅས་ན་བླ་ན་མེད་པ་ཡང་དག་པར་རྫོགས་་་་་་པའི་བྱང་ཆུབ་ཏུ་སྨོན་པའི་རང་བཞིན་གྱིས་བྱང་ཆུབ་ཀྱི་སེམས་སྒྲིམས་མི་དགོས་པ་ཁོ་ནར་སྐྱེ་སྟེ། འཕགས་པ་ཆོས་བཅུ་པའི་མདོ་ལས། སེམས་ཅན་མགོན་མེད་པ། སྐྱབས་མེད་པ། གླིང་མེད་པ་དག་མཐོང་ནས་བླ་ན་མེད་པ་ཡང་དག་པར་རྫོགས་པའི་བྱང་་་་་་ཆུབ་ཏུ་སེམས་བསྐྱེད་དོ་ཞེས་གསུངས་པ་བཞིན་ནོ། །གཞན་གྱི་ཡང་དག་པར་འཛིན་དུ་བཅུག་པ་ལས་ཀྱང་བྱང་ཆུབ་སེམས་་་་་་་དཔའ་ལ་བྱང་ཆུབ་ཀྱི་སེམས་བསྐྱེད་མོད་ཀྱི། འོན་ཀྱང་སྙིང་རྗེ་ཆེན་པོས་ནོན་ཏེ། བྱང་ཆུབ་སེམས་དཔའ་བདག་ཉིད་ཀྱི་བྱང་ཆུབ་ཏུ་སེམས་བསྐྱེད་པ་ཁྱད་ཆེ་བར་བཅོམ་ལྡན་འདས་ཀྱིས་་་་་་་འཕགས་པ་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་ལས་བཀའ་སྩལ་ཏོ། །བྱང་ཆུབ་ཀྱི་སེམས་དེ་སྒྲུབ་པ་དང་630

མི་ལྡན་ཡང་འཁོར་བའི་ནང་ན་འབྲས་བུ་ཆེ་བར་བཅོམ་ལྡན་་་་་་འདས་ཀྱིས་དེ་སྐད་བྱམས་པའི་རྣམ་་པར་ཐར་པ་ལས་བཀའ་་་་་་་སྩལ་ཏེ། རིགས་ཀྱི་བུ་འདི་ལྟ་སྟེ་དཔེར་ན་རྡོ་རྗེ་རིན་པོ་ཆེ་ཆག་ཀྱང་གསེར་གྱི་རྒྱན་ཁྱད་པར་དུ་འཕགས་པ་ཐམས་ཅད་ཟིལ་་་་་་་གྱིས་གནོན་ཏོ། །རྡོ་རྗེ་རིན་པོ་ཆེའི་མིང་ཡང་མི་འདོར་ཞིང་དབུལ་བ་ཐམས་ཅད་ཀྱང་བཟློག་གོ །རིགས་ཀྱི་བུ་དེ་བཞིན་དུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་རྡོ་རྗེ་རིན་པོ་ཆེ་སྒྲུབ་པ་དང་མི་ལྡན་པ་ཡང་ཉན་ཐོས་དང་རང་སངས་རྒྱས་ཀྱི་་་་་གསེར་གྱི་རྒྱན་ཐམས་ཅད་ཟིལ་གྱིས་གནོན་ཏོ། །བྱང་ཆུབ་སེམས་དཔའི་མིང་ཡང་མི་འདོར་ཞིང་འཁོར་བའི་དབུལ་བ་ཡང་བཟློག་པར་བྱེད་དོ་ཞེས་འབྱུང་ངོ་གསུངས། སྒོམ་རིམ་པར་བ་ལས་ཀྱང་།འདི་ལ་ཐམས་ཅད་མཁྱེན་པ་ཉིད་ཤིན་ཏུ་མྱུར་དུ་ཐོབ་པར་་་་་་་་་འདོད་པ་དེ་རྟོགས་པ་དང་ལྡན་པས་དེ་ཐོབ་པར་བྱེད་པའི་རྒྱུ་་་་་་རྣམས་དང་རྐྱེན་རྣམས་ལ་མངོན་པར་བརྩོན་པར་བྱའོ། །འདི་ལྟར་ཐམས་ཅད་མཁྱེན་པ་ཉིད་འདི་ནི་རྒྱུ་མེད་པ་ལས་འབྱུང་་་་་་བར་མི་རུང་སྟེ། ཐམས་ཅད་ཀྱང་དུས་ཐམ།ས་ཅད་དུ་ཐམས་ཅད་མཁྱེན་པ་ཉིད་དུ་འབྱུང་བར་ཐལ་བར་འགྱུར་བའི་ཕྱིར་རོ། །ལྟོས་པ་མེད་པར་འབྱུང་ན་ནི་གང་དུ་ཡང་ཐོགས་པར་མི་རུང་སྟེ།གང་གིས་ན་ཐམས་ཅད་མཁྱེན་པ་ཉིད་དུ་མི་འགྱུར་རོ། །དེ་ལྟ་631

བས་ན་ལ་ལར་བརྒྱ་ལམ་ནས་འགའ་ཞིག་འབྱུང་དུ་ཟད་པས་་་་་་དངོས་པོ་ཐམས་ཅད་ནི་རྒྱུ་ལ་ལྟོས་པ་ཁོ་ན་ཡིན་ནོ། །ཐམས་ཅད་མཁྱེན་པ་ཉིད་དུ་ཡང་ལ་ལར་བརྒྱ་ལམ་ནས་འགའ་ཞིག་འགྱུར་ཏེ། དུས་ཐམས་ཅད་དུ་ཡང་མ་ཡིན། གནས་ཐམས་ཅད་དུ་མ་ཡིན། ཐམས་ཅད་ཀྱང་མ་ཡིན་པས་དེའི་ཕྱིར་དེ་ནི་རྒྱུ་དང་རྐྱེན་ལ་ལྟོས་པར་ངེས་སོ། །རྒྱུ་དང་རྐྱེན་དེ་དག་གི་ནང་ནས་ཀྱང་མ་ནོར་ཅིང་མ་ཚང་བ་མེད་པ་རྣམས་བསྟེན་པར་བྱའོ། །རྒྱུ་ནོར་བ་ལ་ནན་ཏན་བྱས་ན་ཡུན་ཤིན་ཏུ་རིང་པོ་ཞིག་གིས་ཀྱང་འདོད་་་་་པའི་འབྲས་བུ་འཐོབ་པ་མེད་དོ། །དཔེར་ན་ར་ལས་འོ་མ་བཞོ་བ་བཞིན་ནོ། །རྒྱུ་མཐའ་དག་མ་སྤྱད་པ་ལས་ཀྱང་འབྲས་བུ་འབྱུང་བ་མེད་དེ། ས་བོན་ལ་སོགས་པ་གང་ཡང་རུང་བ་ཞིག་མེད་ན་མྱུ་གུ་ལ་སོགས་པ་འབྲས་བུ་མི་འབྱུང་བའི་ཕྱིར་རོ། །དེ་ལྟ་བས་ན་འབྲས་བུ་དེ་འདོད་པས་རྒྱུ་དང་རྐྱེན་མ་ནོར་བ་དང་མཐའ་དག་ལ་བསྟེན་པར་བྱའོ། །འབྲས་བུ་ཐམས་ཅད་མཁྱེན་པ་ཉིད་ཀྱི་རྒྱུ་དང་རྐྱེན་དེ་དག་གང་ཞེ་ན། སྨྲས་པ། བདག་ལྟ་བུའི་དམུས་ལོང་དང་འདྲ་བས་དེ་དག་བསྟན་པར་མི་ནུས་མོད་ཀྱི། འོན་ཀྱང་བཅོམ་ལྡན་འདས་ཉིད་ཀྱིས་མངོན་པར་རྟོགས་པས་སངས་རྒྱས་ནས་གདུལ་བྱ་རྣམས་ལ་ཇི་སྐད་བཤད་པ་དེ་བཞིན་དུ་བདག་་་་་་གིས་བཅོམ་ལྡན་འདས་ཀྱི་བདག་ཉིད་ཀྱིས་བཤད་དོ། །བཅོམ་632

ལྡན་འདས་ཀྱིས་དེར་བཀའ་སྩལ་བ། གསང་བ་པའི་བདག་པོ་ཐམས་ཅད་མཁྱེན་པའི་ཡེ་ཤེས་དེ་ནི་སྙིང་རྗེའི་རྩ་བ་ལས་བྱུང་བ་ཡིན། བྱང་ཆུབ་ཀྱི་སེམས་ཀྱི་རྒྱུ་ལས་བྱུང་བ་ཡིན། ཐབས་ཀྱིས་མཐར་ཕྱིན་པ་ཡིན་ནོ་ཞེས་འབྱུང་ངོ་། །དེ་ལྟ་བས་ན་ཐམས་ཅད་མཁྱེན་པ་ཉིད་ཐོབ་པར་འདོད་པས་སྙིང་རྗེ་དང་། བྱང་ཆུབ་ཀྱི་སེམས་དང་། ཐབས་དང་གསུམ་པོ་འདི་དག་ལ་བསླབ་པར་བྱའོ། །སྙིང་རྗེས་བསྐྱེད་ན་བྱང་ཆུབ་སེམས་པ་རྣམས་སེམས་ཅན་ཐམས་ཅད་མངོན་པར་འདོན་པའི་ཕྱིར་ངེས་པར་དམ་འཆའ་་་་་བར་འགྱུར་རོ། །དེ་ནས་བདག་ལ་ལྟ་བ་བསལ་ནས་ཤིན་ཏུ་བྱ་དཀའ་ཞིང་རྒྱུན་མི་འཆད་ལ་ཡུན་རིང་པོར་བསྒྲུབས་པའི་བསོད་ནམས་དང་ཡེ་ཤེས་ཀྱི་ཚོགས་ལ་གུས་པར་འཇུག་གོ །དེ་ཞུགས་ནས་ངེས་པར་བསོད་ནམས་དང་ཡེ་ཤེས་ཀྱི་ཚོགས་ཡོངས་སུ་་་་་་་རྫོགས་པར་སྒྲུབ་པོ། །ཚོགས་རྣམས་ཡོངས་སུ་རྫོགས་ན་ཐམས་ཅད་མཁྱེན་པ་ཉིད་ལག་ཏུ་ཐོབ་པ་དང་འདྲ་བར་འགྱུར་རོ། །དེ་བས་ན་ཐམས་ཅད་མཁྱེན་པ་ཉིད་ཀྱི་རྩ་བ་ནི་སྙིང་རྗེ་ཁོ་ན་ཡིན་པས་དེ་ནི་ཐོག་མ་ཁོ་ནར་གོམས་པར་བྱའོ། །ཆོས་ཡང་དག་པར་སྡུད་པ་ལས་ཀྱང་བཀའ་སྩལ་ཏེ། བཅོམ་ལྡན་འདས་བྱང་ཆུབ་སེམས་དཔའ་ཆོས་རབ་ཏུ་མང་པོ་ལ་བསླབ་པར་མི་བགྱིའོ། །བཅོམ་ལྡན་འདས་བྱང་ཆུབ་སེམས་དཔས་ཆོས་གཅིག་རབ་ཏུ་་་་་633

བཟུང་ཞིང་རབ་ཏུ་རྟོགས་པར་བགྱིས་ན། སངས་རྒྱས་ཀྱི་ཆོས་ཐམས་ཅད་དེའི་ལག་མཐིལ་དུ་མཆིས་པ་ལགས་སོ། །ཆོས་གཅིག་པོ་གང་ཞེ་ན། འདི་ལྟ་སྟེ་སྙིང་རྗེ་ཆེན་པོའོ་ཞེས་འབྱུང་ངོ་། །སྙིང་རྗེ་ཆེན་པོས་ཡོངས་སུ་ཟིན་པས་ན། སངས་རྒྱས་བཅོམ་ལྡན་འདས་རྣམས་རང་གི་དོན་ཕུན་སུམ་ཚོགས་པ་མཐའ་དག་བརྙེས་ཀྱང་སེམས་ཅན་གྱི་ཁམས་མཐར་ཐུག་པའི་བར་དུ་བཞུགས་པར་མཛད་དོ། །ཉན་ཐོས་བཞིན་དུ་མྱ་ངན་ལས་འདས་པའི་གྲོང་ཁྱེར་ཤིན་ཏུ་ཞི་བར་ཡང་འཇུག་པར་མི་མཛད་དེ། སེམས་ཅན་ལ་གཟིགས་ནས་མྱ་ངན་ལས་འདས་པའི་གྲོང་ཁྱེར་ནི་ཞི་བ་དེ་་་་་་་་་ལྕགས་ཀྱི་ཁང་པ་འབར་བ་བཞིན་དུ་ཐག་རིང་དུ་སྤོ་བས། བཅོམ་ལྡན་འདས་རྣམས་ཀྱི་མི་གནས་པའི་མྱ་ངན་ལས་འདས་པའི་རྒྱུ་ནི་སྙིང་རྗེ་ཆེན་པོ་འདི་ཉིད་ཡིན་ནོ། །དེ་ལ་སྙིང་རྗེ་བསྒོམ་པའི་རིམ་པ་དེ་དང་པོ་འཇུག་པ་ནས་བརྩམས་ཏེ་བརྗོད་པར་བྱའོ། །ཐོག་མར་རེ་ཞིག་བཏང་སྙོམས་བསྒོམས་པས་སེམས་ཅན་ཐམས་ཅད་ལ་རྗེས་སུ་ཆགས་པ་དང་། ཁོང་ཁྲོ་བ་བསལ་ཏེ་སྙེམས་པའི་སེམས་ཉིད་བསྒྲུབ་པར་བྱའོ། །སེམས་ཅན་ཐམས་ཅད་བདེ་བ་ནི་འདོད་སྡུག་བསྔལ་བ་ནི་མི་འདོད་ལ། ཐོག་མ་མེད་པ་ཅན་གྱི་འཁོར་བ་ན་སེམས་ཅན་གང་ལན་བརྒྱར་བདག་གི་གཉེན་དུ་མ་གྱུར་པ་དེ་གང་ཡང་མེད་དོ་སྙམ་དུ་ཡོངས་སུ་བསམ་ཞིང་། འདི་634

ལ་བྱེ་བྲག་ཅི་ཞིག་ཡོད་ན་ལ་ལ་ནི་རྗེས་སུ་ཆགས། ལ་ལ་ནི་ཁོང་ཁྲོ་བར་གྱུར་པས་དེ་ལྟ་བས་ན་བདག་གིས་སེམས་ཅན་ཐམས་་་་་་ཅད་ལ་སེམས་སྙོམས་པ་ཉིད་དུ་བྱའོ་སྙམ་དུ་དེ་ལྟར་ཡིད་ལ་བྱ་་་་ཞིང་བར་མའི་ཕྱོགས་ནས་བརྩམས་ཏེ། མཛའ་བཤེས་དང་དགྲ་ལ་ཡང་སེམས་སྙོམས་པ་ཉིད་དུ་བསྒོམ་མོ། །དེ་ནས་སེམས་ཅན་ཐམས་ཅད་ལ་སེམས་སྙོམས་པ་ཉིད་དུ་བསྒྲུབས་ནས་བྱམས་པ་་་་བསྒོམ་མོ། །བྱམས་པའི་ཆུས་སེམས་ཀྱི་རྒྱུད་བརླན་ཏེ་གསེར་ཡོད་པའི་ས་གཞི་བཞིན་དུ་བྱས་ལ་སྙིང་རྗེའི་ས་བོན་བཏབ་ན་བདེ་་་་་བླག་ཏུ་ཤིན་ཏུ་ཡོངས་སུ་རྒྱས་པར་འགྱུར་རོ། །དེ་ནས་སེམས་ཀྱི་རྒྱུད་བྱམས་པས་བསྒོས་ནས་སྙིང་རྗེ་བསྒོམ་པར་བྱའོ། །སྙིང་རྗེ་དེ་ནི་སེམས་ཅན་སྡུག་བསྔལ་བ་ཐམས་ཅད་སྡུག་བསྔལ་དེ་དང་་་་་་་བྲལ་བར་འདོད་པའི་རྣམ་པ་ཡིན་ནོ། །ཁམས་གསུམ་པའི་སེམས་ཅན་ཐམས་ཅད་ནི་སྡུག་བསྔལ་ཉིད་རྣམ་པ་གསུམ་གྱེས་ཅི་་་་་་་་་་རིགས་པར་ཤིན་ཏུ་སྡུག་བསྔལ་བ་དག་ཡིན་པས་དེའི་ཕྱིར་་་་་་་་་་་སེམས་ཅན་ཐམས་ཅད་ལ་དཔེ་བསྒོམ་པར་བྱ་སྟེ། འདི་ལྟར་རེ་ཞིག་སེམས་ཅན་དམྱལ་བ་བའི་སེམས་ཅན་གང་དག་ཡིན་པ་དེ་དག་ནི་རྒྱུན་མི་འཆད་ཅིང་། ཡུན་རིང་ལ་ཚ་བ་ལ་སོགས་པའི་སྡུག་བསྔལ་སྣ་ཚོགས་ཀྱི་ཆུ་བོར་བྱིངས་པ་ཁོ་ན་ཡིན་ནོ་ཞེས་་་་་་་་བཅོམ་ལྡན་འདས་ཀྱིས་བཀའ་སྩལ་ཏོ། །དེ་བཞིན་དུ་ཡི་དྭགས་635

རྣམས་ཀྱང་ཕལ་ཆེར་ཤིན་ཏུ་མི་བཟད་པའི་བཀྲེས་པ་དང་སྐོམ་པའི་སྡུག་བསྔལ་གྱིས་སེམས་བསྐམས་པའི་ལུས་ཤིན་ཏུ་སྡུག་་་་་་་་བསྔལ་མང་པོ་མྱང་ངོ་ཞེས་བཀའ་སྩལ་ཏོ། །དུད་འགྲོ་རྣམས་ཀྱང་གཅིག་ལ་གཅིག་ཟ་བ་དང་། ༧ཁྲོ་བ་དང་། གསོད་པ་དང་། རྣམ་པར་འཚེ་བ་ལ་སོགས་པའི་སྡུག་བསྔལ་རྣམ་པ་མང་པོ་མྱོང་བ་ཁོ་ནར་སྣང་ངོ་། །མི་རྣམས་ཀྱང་འདོད་པ་ཡོངས་སུ་འཚོལ་བས་ཕོངས་ནས་གཅིག་ལ་གཅིག་འཁུ་བ་དང་། གནོད་པ་བྱེད་པ་དང་། སྡུག་པ་དང་བྲལ་བ་དང་། མི་སྡུག་པ་དང་ཕྲད་པ་དང་།དབུལ་ཕོངས་ལས་གྱུར་པ་ལ་སོགས་པའི་སྡུག་བསྔལ་དཔག་ཏུ་མེད་པ་ཉམས་སུ་མྱོང་བར་སྣང་ངོ་། །གང་དག་འདོད་ཆགས་ལ་སོགས་པའི་ཉོན་མོངས་པས་ཀུན་ནས་དཀྲིས་པ་སྣ་ཚོགས་ཀྱིས་་་་སེམས་དཀྲིས་པ་དག་དང་། གང་དག་ལྟ་བ་ངན་པ་རྣམ་པ་སྣ་ཚོགས་གཟིང་གཟིང་བར་འགྱུར་བ་དེ་ཐམས་ཅད་ཀྱང་སྡུག་་་་་་་་བསྔལ་གྱི་རྒྱུ་ཡིན་པས་གད་ཁ་ན་འདུག་པ་བཞིན་དུ་ཤིན་ཏུ་སྡུག་བསྔལ་ཁོ་ན་ཡིན་ནོ། །ལྷ་རྣམས་ཀྱང་ཐམས་ཅད་འགྱུར་བའི་སྡུག་བསྔལ་ཉིད་ཀྱི་སྡུག་བསྔལ་བ་དག་སྟེ། འདོད་པ་ལ་སྤྱོད་པའི་ལྷ་གང་དག་ཡིན་པ་དེ་དག་ནི་རྟག་ཏུ་འཆི་འཕོ་བ་དང་ལྟུང་བ་ལ་སོགས་པའི་འཇིགས་པའི་མྱ་ངན་གྱིས་སེམས་ལ་གནོད་ན་ཇི་་་་་་་ལྟར་བདེ། འདུ་བྱེད་ཀྱི་སྡུག་བསྔལ་ཉིད་ལས་དང་ཉོན་མོངས་636

པའི་མཚན་ཉིད་ཀྱི་རྒྱུའི་གཞན་གྱི་དབང་གི་ངོ་བོ་ཉིད་དང་།སྐད་ཅིག་རེ་རེ་ལ་འཇུག་པའི་ངང་ཚུལ་ཅན་གྱི་མཚན་ཉིད་དེ།འགྲོ་བ་ཐམས་ཅད་ལ་ཁྱབ་པ་ཡིན་ནོ། །དེ་བས་ན་འགྲོ་བ་མཐའ་དག་ནི་སྡུག་བསྔལ་གྱི་མེ་ལྕེ་འབར་བའི་ནང་དུ་ཞུགས་པ་ཡིན་་་་་པར་བལྟས་ལ། ཇི་ལྟར་བདག་སྡུག་བསྔལ་མི་འདོད་པ་ལྟར་གཞན་ཐམས་ཅད་ཀྱང་དེ་དང་འདྲའོ་སྙམ་དུ་བསམ་ཞིང་། ཀྱེ་མ་ཀྱེ་ཧུད་བདག་ལ་སྡུག་པའི་སེམས་ཅན་འདི་དག་སྡུག་བསྔལ་ན་སྡུག་བསྔལ་དེ་ལས་ཇི་ལྟར་ཐར་པར་བྱ་ཞེས་བདག་ཉིད་སྡུག་་་་་་བསྔལ་བ་བཞིན་དུ་བྱེད་ཅིང་དེ་དང་བྲལ་བར་འདོད་པའི་རྣམ་པའི་སྙིང་རྗེ་དེས་ཏིང་ངེ་འཛིན་ལ་འདུག་ཀྱང་རུང་། སྤྱོད་ལམ་ཐམས་ཅད་དུ་ཡང་རུང་སྟེ། དུས་ཐམས་ཅད་དུ་སེམས་ཅན་ཐམས་ཅད་ལ་བསྒོམ་པར་བྱ་སྟེ། ཐོག་མ་ཁོ་ནར་མཛའ་བཤེས་ཀྱི་ཕྱོགས་རྣམས་ལ་ཇི་སྐད་སྨོས་པའི་སྡུག་བསྔལ་སྣ་ཚོགས་ཉམས་སུ་མྱོང་བར་མཐོང་བས་བསྒོམ་པར་བྱའོ། །དེ་ནས་སེམས་ཅན་མཉམ་པ་ཉིད་ཀྱིས་བྱེ་བྲག་མེད་པར་མཐོང་ནས་སེམས་ཅན་་་་་་་ཐམས་ཅད་ནི་བདག་གི་གཉེན་དུ་གྱུར་པ་ཁོ་ནའོ་སྙམ་དུ་བསམ་ཞིང་བར་མའི་ཕྱོགས་རྣམས་ལ་བསྒོམ་པར་བྱའོ། །གང་གི་ཚེ་དེ་ལ་མཛའ་བཤེས་ཀྱི་ཕྱོགས་བཞིན་དུ་སྙིང་རྗེ་དེ་མཉམ་པར་་་་་་་་་་ཞུགས་པར་གྱུར་པ་དེའི་ཚེ་ཕྱོགས་བཅུའི་སེམས་ཅན་ཐམས་ཅད་637

ལ་བསྒོམ་པར་བྱའོ། །གང་གི་ཚེ་བུ་ཆུང་ངུ་སྙིང་དུ་སྡུག་པ་སྡུག་བསྔལ་བར་གྱུར་པའི་མ་བཞིན་དུ་བདག་ཉིད་ཀྱིས་ཤིན་ཏུ་སྡུག་བསྔལ་བ་འདོན་པར་འདོད་པའི་རྣམ་པ་རང་གི་ངང་གིས་་་་་་་་་་འཇུག་པའི་སྙིང་རྗེ་དེ་སེམས་ཅན་ཐམས་ཅད་ལ་མཉམ་པར་་་་་་་ཞུགས་པར་གྱུར་པ་དེའི་ཚེ་རྫོགས་པ་ཞེས་བྱ་སྟེ། སྙིང་རྗེ་ཆེན་པོའི་མིང་ཡང་འཐོབ་པོ། །བྱམས་པ་བསྒོམ་པ་ནི་མཛའ་བཤེས་ཀྱི་ཕྱོརྒེས་ལ་ཐོག་མར་བྱས་ནས་བདེ་བ་དང་འཕྲད་པར་འདོད་་་་་་་པའི་རྣམ་པ་སྟེ། རིམ་གྱིས་ཐ་མལ་བ་དང་དགྲ་ལ་ཡང་བསྒོམ་པར་བྱའོ། །དེ་ལྟར་དེའི་སྙིང་རྗེ་གོམས་པར་བྱས་ནས། རིམ་གྱིས་སེམས་ཅན་མཐའ་དག་མངོན་པར་འདོན་པར་འདོད་པ་རང་གི་ངང་གིས་འབྱུང་བ་ཉིད་དུ་འགྱུར་རོ་ཞེས་གསུངས་སོ། །དེས་ན་འོ་སྐོལ་རྣམས་སྔོན་གྱི་སྤྲེལ་རྒན་བྱང་ཆུབ་སེམས་དཔའི་མི་་་་་་་་་་བརྒྱུད་ཡིན་པས་ཀུན་གྱི་རྒྱུད་ན་སྙིང་རྗེ་རྟ་རྔ་ཙམ་རེ་མཆིས་མོད།འོན་ཀྱང་མ་བྲག་སྲིན་མོ་ཡིན་པའི་སྟབས་ཀྱིས་ཤ་ཁྲག་ལ་འདོད་སྲེད་ཆེ་བས་སྙིང་རྗེ་ཟིལ་གྱིས་མནན་ནས། ཆེན་པོ་ཞིག་རྒྱུད་ལ་སྐྱེ་དཀའ་རུང་ཆོས་ཀྱི་རྩ་བ་ཡིན་པས། སྙིང་རྗེ་ཆེན་པོ་ཞིག་རྒྱུད་ལ་ཨེ་སྐྱེས་ཀྱི་ཕྱིར་དུ་ཚོགས་བསགས་སྒྲིབ་པ་སྦྱངས་བླ་མ་དཀོན་མཆོག་ལ་གསོལ་བ་འདེབས་བཞིན་དུ་འབད་ན། ནམ་ཞིག་སྙིང་རྗེ་ཆེན་པོ་བཅོས་མ་མ་ཡིན་པ་ཞིག་རྒྱུད་ལ་སྐྱེ་བར་འགྱུར་རོ། །638

སྨྲས་པ། འགྲོ་བ་ཡོངས་ལ་བུ་གཅིག་ལྟར་བརྩེ་བའི སངས་རྒྱས་ཐུགས་རྗེ་ཅན་ལ་གསོལ་བ་འདེབས། །བདག་དང་འགྲོ་བ་སེམས་ཅན་ཐམས་ཅད་ཀྱི། །རྒྱུད་ལ་སྙིང་རྗེ་སྐྱེ་བར་བྱིན་གྱིས་རློབས། །སྙིང་རྗེ་ཆེན་པོའི་ནོར་བུ་རིན་པོ་ཆེ། །ཐོགས་པའི་བྱང་ཆུབ་སེམས་དཔའ་དེ་དག་ལ། །ངན་སོང་ངན་འགྲོའི་འཇིགས་པ་མེད་དོ་ཞེས། །འཕགས་པ་བྱམས་པའི་རྣམ་ཐར་མདོ་ལས་གསུངས། །སྙིང་རྗེ་ཆེ་བའང་རྙེད་པར་དཀའ་བ་སྟེ། །སྡང་དགྲ་དཔའ་བོའི་ལག་གི་རྡོ་རྗེ་ཡིས། །འདེབས་པའི་ནང་ནས་སྒོལ་བ་བཞིན་ནོ་ཞེས། །བླ་མའི་སྙིང་པོའི་ལེའུ་དག་ལས་གསུངས། །ཕན་དང་སྙིང་བརྩེར་བཅས་པས་རྒྱལ་སྲས་ཀྱི། །སྤྱོད་པར་བསླབ་ན་མཁས་པའི་བྱང་ཆུབ་རེག །འདུས་བྱས་འདུས་མ་བྱས་ཀྱི་དག་པ་ཀུན། །འབྱུང་ཞེས་མདོ་སྡེ་སྡུད་པ་དག་ལས་གསུངས། བྱམས་དང་སྙིང་རྗེ་ཀུན་མཁྱེན་ཉིད་ཀྱི་སེམས། །ཡིད་ལ་བྱེད་པས་གནས་པ་འདི་ཉིད་ནི། །བྱང་ཆུབ་སེམས་དཔའི་སེམས་ཀྱི་རྒྱན་ནོ་ཞེས། །རྣམ་པར་ངེས་པ་ཆོ་འཕྲུལ་མདོ་ལས་གསུངས། །རྣམ་པ་ཐམས་ཅད་མཁྱེན་པའི་ཡེ་ཤེས་དེ། །སྙིང་རྗེ་རྩ་བ་བྱང་ཆུབ་སེམས་མཆོག་གི །རྒྱུ་ལས་བྱུང་བ་ཐབས་ཀྱིས་མཐར་ཕྱིན་ཞེས། །རྣམ་པར་སྣང་མཛད་མངོན་བྱང་རྒྱུད་ལས་གསུངས། །སྙིང་རྗེའི་ཡོན་ཏན་ནམ་མཁའི་མཐའ་དང་མཉམ། །སྤྱོད་ཡུལ་སྟོན་པ་སངས་639

རྒྱས་ཉིད་དང་གཅིག །རྒྱུ་སྤྱོད་བསོད་ནམས་ཚོགས་ཆེན་ལྡན་ནོ་ཞེས། །རྒྱ་གར་མཁས་པ་སངས་རྒྱས་གསང་བས་གསུངས། །སྙིང་རྗེ་བརྟན་པས་བྱང་ཆུབ་སེམས་བརྟན་ཏེ། །སྐྱེ་དང་གནས་པ་མཐར་ཐུག་རྒྱུ་ཡིན་ཕྱིར། །སེམས་ཅན་རྣམས་ལ་སྙིང་རྗེ་ཆེ་བ་ནི། །རྙེད་པར་དཀའ་ཞེས་རིན་ཆེན་འབྱུང་གནས་གསུངས། །ཐེག་པ་ཆེ་ཆུང་གཉིས་ཀྱི་ཁྱད་པར་ཡང་། །ལྟ་བའི་སྒོ་ནས་ཕྱེ་བ་མ་ཡིན་པར། །སྙིང་རྗེའི་སྒོ་ནས་ཕྱེ་བ་ཡིན་ནོ་ཞེས། །སངས་རྒྱས་གཉིས་པ་ཇོ་བོའི་ཞལ་ནས་གསུངས། །སྟོང་ཉིད་ཟབ་མོ་རྟོགས་ན་སྙིང་རྗེ་སྐྱེ། །སྙིང་རྗེ་ཆེན་པོ་སྐྱེས་ན་བདག་གཞན་མེད། །བདག་གཞན་མེད་ན་འགྲོ་དོན་འགྲུབ་བོ་ཞེས། །ཚེ་གཅིག་སངས་རྒྱས་མི་ལ་རས་པས་གསུངས། །སྙིང་རྗེ་ཆེན་པོ་མེད་ན་དམ་ཆོས་གྱི། །རྩ་བ་རུལ་ཞེས་ཨོ་རྒྱན་པདྨས་གསུངས། །སྙིང་རྗེ་མེད་པའི་ཆོས་པས་འབད་བྱས་ཀྱང་། །ཉན་ཐོས་ལམ་ཞེས་དྭགས་པོ་ལྷ་རྗེས་གསུངས། །སྙིང་རྗེ་དང་བྲལ་སྟོང་པ་ཉིད་ཞུགས་གང་། །ལམ་མཆོག་མི་རྙེད་སཱ་ར་ཧ་བས་གསུངས། །སྟོང་ཉིད་རྟོགས་དང་སྙིང་རྗེ་སྐྱེ་བ་གཉིས། །དུས་མཉམ་ཡིན་ཞེས་དམ་པ་རྒྱ་གར་གསུངས། །དེ་བཞིན་རྒྱ་བོད་མཁས་གྲུབ་ཐམས་ཅད་ཀྱི། །སྙིང་རྗེ་ཡོད་པའི་ཕན་ཡོན་མེད་པའི་སྐྱོན། །ལན་ཅིག་མ་ཡིན་ཡང་ཡང་གསུངས་པ་ལ། །ལྟོས་དང་ཡིད་ཆེས་ངེས་ཤེས་རྙེད་པར་འགྱུར། །ཅེས་པའང་640

བར་སྐབས་ཀྱི་ཚིགས་སུ་བཅད་པའོ། །ད་ནི་བྱམས་སྙིང་རྗེ་ལྷག་བསམ་དག་པའི་སྒོ་ནས། སྨོན་འཇུག་བྱང་ཆུབ་མཆོག་ཏུ་སེམས་བསྐྱེད་དེ། རྒྱུ་ཕ་རོལ་ཏུ་ཕྱིན་པའི་ཐེག་པས་རྒྱུད་སྦྱངས། འབྲས་བུ་རྡོ་རྗེ་ཐེག་པའི་ལམ་བཟང་ལ་སློབ་པར་འདོད་པའི་གང་ཟག་གིས་ཕ་མ་སེམས་ཅན་གྱི་ཤ་་་་་ཁྲག་ཟ་མི་རུང་བའི་རྒྱུ་མཚན་བཤད་པར་བྱ་སྟེ། དེ་ཡང་འགྲོ་བ་ཡོངས་ཀྱི་སྔོན་ནས་མ་འདྲིས་པའི་མཛའ་བཤེས་ཆེན་པོ་སྟོན་པ་སངས་རྒྱས་ཀྱི་གསུང་དྲི་མ་མེད་པ་སའི་དངོས་གཞིར་དྲངས་པ་ལས། སྔོན་ཡུན་རིང་པོ་འདས་པ་ནས་གང་དུ་ཁྱེད་མ་སྐྱེས་པ་དང་། མ་སོང་བ། མ་ཤི་བའི་ས་ཕྱོགས་དེ་ནི་ངས་མ་མཐོང་ངོ་། །ཡུན་རིང་པོ་འདས་པ་ནས་སེམས་ཅན་གང་ཁྱེད་ཀྱི་ཕའམ།མའམ། ཕུ་ནུའམ། སྲིང་མོའམ། སློབ་དཔོན་ནམ། མཁན་པོའམ།བླ་མའམ། བླ་མའི་གནས་སུ་མ་གྱུར་པ་དེ་ནི་ངས་མཐོང་བར་དཀའོ་གསུངས། པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་པམ་རིམ་བདེ་ལམ་ལས སེམས་ཅན་འདིའི་ལུས་མ་བླངས་བྱ་བ་གཅིག་ཀྱང་མེད་བླངས་པ་་་་་་་་་་གྲངས་ཀྱིས་མི་ཆོད། སེམས་ཅན་འདིའི་བདག་གི་མ་མ་བྱས་པ་གཅིག་ཀྱང་མེད་བྱས་པ་ལ་གྲངས་ཀྱིས་མི་ཆོད་གསུངས། སློབ་སྤྲིངས་ལས། གང་གི་ལྟོར་མ་ཉལ་བའི་སེམས་ཅན་དེ་མེད་ན་641

གསུངས། བྱེ་བྲག་ཏུ་མིའི་རྟེན་ལ་མ་མ་བྱས་པ་གཅིག་ཀྱང་མེད་བྱས་པ་ལ་གྲངས་ཀྱིས་མི་ཆོད་དེ། བདེ་ལམ་ལས། སེམས་ཅན་རེ་རེས་ཀྱང་མིའི་རྟེན་ལ་བདག་གི་མ་མ་བྱས་པ་གཅིག་ཀྱང་མེད།བྱས་པ་གྲངས་ཀྱིས་མི་ཆོད་ཅིང་། ད་དུང་ཡང་བྱེད་པར་འགྱུར་ཞེས་དང་། སློབ་སྤྲིངས་ལས། མ་ཡི་ཐུག་མཐའ་རྒྱ་ཤུག་ཚི་གུ་ཙམ། །རིལ་བུར་བགྲངས་ཀྱང་ས་ཡིས་ལངས་མི་འགྱུར། །གསུངས། མ་ནམ་བྱས་རེས་ཀྱིས་ཚེ་འདིའི་མས་བསྐྱངས་པ་བཞིན་ཕན་ཚད་མེད་བཏགས། གནོད་པ་ཚད་མེད་ལས་བསྐྱབས་ཏེ། བདེ་ལམ་ལས། དང་པོ་མངལ་དུ་བརྩེ་བས་བསྐྱངས།བཙས་པའི་ཚེ་འཇམ་པའི་སྟན་ལ་བཞག་སོར་མོ་བཅུའི་རྩེ་ལ་་་་་་གཡེངས། ཤའི་དྲོད་ལ་སྦྱར། བརྩེ་བའི་འཛུམ་གྱིས་བསུས།དགའ་བའི་མིག་གིས་བལྟས། སྣབས་ཁས་ཕྱིས། མི་གཙང་བ་ལག་པས་ཕྱིས། མ་རང་སྲོག་ལ་བབས་པ་ལྟ་བུའི་སྡུག་བསྔལ་བྱུང་བ་ལས། བདག་ཅུང་ཟད་ན་བ་ལ་སྡུག་བསྔལ་ཆེ་བར་བྱས། སྡིག་སྡུག་གཏམ་ངན་རང་སྲོག་ལའང་མ་བལྟས་པར་ཤ་ཐང་ཐང་དུ་སྒྲུབ་པའི་ཟས་ནོར་ཐམས་ཅད་བདག་ལ་བརྩེ་བས་ཕོག མ་རང་གི་འཁྱེར་འཁོས་དང་བསྟུན་པའི་ཕན་པ་དང་བདེ་བ་ཚད་མེད་པ་བསྒྲུབས། གནོད་པ་དང་སྡུག་བསྔལ་ཚད་མེད་པ་ལས་བསྐྱབས་པས་དྲིན་ཤིན་ཏུ་ཆེ་གསུངས། འབྲུག་པ་ཀུན་ལེགས་642

ཀྱིས། མ་བྱས་པའི་ནུ་ཞོ་རྒྱ་མཚོར་བསྐྱིལ་ན། ཁམས་གསུམ་སྣོད་དུ་ག་ལ་ཤོངས་གསུངས། ལུང་གཞན་ལས་ཀྱང་། སེམས་ཅན་གཅིག་གིས་མ་བྱས་པའི། །ནུ་ཞོ་འཐུངས་པ་གང་ཡིན་པ། །རྒྱ་མཚོ་ཆེན་པོ་བཞི་ལ་ཡང་། །དེ་ཡི་ཚད་ཙམ་ཡོད་མ་ཡིན། །གསུངས། དེ་ལྟར་ཐོག་མ་མེད་པ་ནས་དྲིཛ་གྱིས་བསྐྱངས་པའི་མ་གྱུར་སེམས་ཅན་རྣམས་ཉོན་མོངས་པའི་གདོན་གྱིས་ཡིད་་་་་་་་་་་་དཀྲུགས་ནས་ཤེས་པ་ལ་རང་དབང་མ་ཐོབ་པར་སྨྱོས། མངོན་མཐོ་ངེས་ལེགས་ཀྱི་ལམ་ལ་བལྟ་བའི་མིག་དང་བྲལ། དགེ་བའི་བཤེས་གཉེན་གྱི་ལོང་འཁྲིད་ནི་མེད། སྐད་ཅིག་རེ་རེས་ཉེས་སྤྱོད་ཀྱིས་དབྱེན་སྤྱོས་པས་ནི་བརྡེག་འཆའ། སྤྱིར་འཁོར་བ་དང་ཁྱད་པར་ངན་འགྲོ་འཇིགས་སུ་རུང་བའི་གཡངས་ཁ་འགྲིམས་པ་་་་་་་་རྣམས་མ་རབས་ཁྲེལ་མེད་ཅིག་ཡིན་ན་མ་གཏོགས། ཡལ་བར་འདོར་མི་རུང་སྟེ། སློབ་སྤྲིངས་ལས། གང་གི་ནུ་ཞོ་བྱམས་པའི་ཤུགས་ཀྱིས་གཟག་འཐུང་བ། །ངལ་བ་མང་བསྟེན་བྱམས་པ་ལ་བསྟེན་དེ་དག་འདིར། །ཤིན་ཏུ་མ་རབས་ཤིག་ནའང་སྤངས་པར་སུ་ཞིག་སྤྲོ། །གསུངས། ཕྱག་ན་པད་དཀར་འཛིན་དངོས་རྒྱལ་བ་སྐལ་བཟང་རྒྱ་མཚོའི་གསུང་མགུར་ལས། ཚེ་འདིར་མངལ་དུ་བཟུང་བའི་མ་རྒན་ལ། །དྲིན་དུ་བརྩི་ན་སྐྱེ་བ་གྲངས་མེད་ཅིག །ཕན་པ་ཁོ་ནས་བསྐྱངས་པའི་སེམས་ཅན་རྣམས། །བློ་ཡིས་འདོར་643

བར་ནུས་སམ་སྙིང་གཏམ་ཡིན། །གསུངས། ཡལ་བར་མི་འདོར་བ་ཙམ་དུ་མ་ཟད། ཕ་མ་སེམས་ཅན་ཉམ་ཐག་ལ་སྙིང་རྗེ་བསྐྱེད་ན་ཕ་མ་སེམས་ཅན་གྱི་སྡུག་བསྔལ་བསལ་འདོད་དང་། བདེ་ལ་འགོད་འདོད་ཀྱི་བློ་ངང་ངམ་ཤུགས་ཀྱིས་སྐྱེ། དེ་སྐྱེས་ན་སྡུག་བསྔལ་སེལ་ཞིང་བདེ་ལ་འགོད་ཐབས་སངས་རྒྱས་ཀྱི་བསྟན་པ་་་་ཐམས་ཅད་ལ་ངང་ངམ་ཤུགས་ཀྱིས་འཇུག་ལ། སྙིང་རྗེ་མ་བསྐྱེད་ན་སེམས་ཅན་རྣམས་ཡལ་བར་འདོར་བའི་བློ་ངང་ངམ་ཤུགས་་་་ཀྱིས་སྐྱེ། དེ་སྐྱེས་ན་སྡུག་བསྔལ་སེལ་ཞིང་བདེ་ལ་འགོད་པའི་ཐབས་སངས་རྒྱས་ཀྱི་བསྟན་པ་ལ་ངང་ངམ་ཤུགས་ཀྱིས་རྒྱབ་་་་་་་ཀྱིས་ཕྱོགས་པར་འགྱུར་བ་རྟེན་འབྲེལ་གྱི་ཆོས་ཉིད་ཡིན་པས།དེས་ན་སེམས་ཅན་ལ་ཕན་འདོགས་མི་འདོགས་སངས་རྒྱས་ཀྱི་་་་བསྟན་པ་འཛིན་མི་འཛིན་ཐམས་ཅད་སྙིང་རྗེ་ཡོད་མེད་ལ་རག་ལས་པས། བསྟན་པའི་སྒོར་ཞུགས་པའི་གང་ཟག་རྣམས་ཀྱིས་ཆོས་གཞན་མང་པོ་ལ་བསླབ་པ་རེ་ཞིག་བཞག་ནས། བསྟན་པའི་རྩ་བ་སྙིང་རྗེ་འདི་གཅིག་བུར་བསླབ་ན་ཆོས་གཞན་ཐམས་ཅད་འབྱུང་བར་འགྱུར་བས། ཚེ་སྔོན་དྲིན་གྱིས་བསྐྱངས་པའི་ཕ་མ་སེམས་ཅན་རྣམས་སྡུག་བསྔལ་གྱིས་ཉམ་ཐག་པའི་ཚུལ་ལ་་་་་་་་་་་དམིགས་ནས། གང་དུ་འགྲོ་འམ་འདུག་ཀྱང་རུང་དུས་རྟག་ཏུ་སྙིང་རྗེ་ལ་འདི་ལྟར་སློབ་དགོས་ཏེ། བཤན་པས་གསོད་པའི་ར་644

ལུག་དང་། རྔོན་པ་དང་ཁྱེ་ཡིས་འདེད་པའི་རི་དྭགས། ཁྲ་ཡིས་འཛིན་པའི་བྱ་བྱེའུ། རྐང་པས་གཅུར་བའི་འབུ་རོ་སྨད་ས་ལ་འབྱར་ནས་རོ་སྟོད་འགུལ་བ། ནད་ཐར་མེད་ཀྱིས་བཟུང་ནས་ཕར་མ་ཤི་ཚུར་མི་གསོན་པ། ལྟོ་གོས་ཀྱིས་ཕོངས་ནས་འཆི་ལ་ཉེ་བ། ཁྱེ་ལ་རྡོ་དབྱུག་པས་བརྒྱབ་ནས་སྐད་ངན་རིང་པོ་བ་སོགས།སྡུག་བསྔལ་མི་བཟོད་པ་ཐོག་ཏུ་བབས་པའི་སེམས་ཅན་མཐོང་་་་ངམ་ཐོས་དུས་དང་། རང་ཀ་དེ་འདྲའི་སྡུག་བསྔལ་གྱིས་མནར་བའི་སེམས་ཅན་རྣམས་ཡིད་ངོར་གསལ་བཏབ་ནས། རང་གི་སྐྱེ་བ་སྔོན་མར་ཕ་མར་གྱུར་པའི་སེམས་ཅན་འདི་རྣམས་ཀྱིས་ད་ལྟ་སྡུག་བསྔལ་འདི་ལྟ་བུ་མྱོང་བ་སྙིང་རེ་རྗེ། འདི་རྣམས་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་ན་ཅི་མ་རུང་། སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་གྱུར་་་་་་་ཅིག །སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བ་ཞིག་བྱའོ་སྙམ་དུ་བསྒོམ་དགོས་ཏེ། པཎ་ཆེན་རིན་པོ་ཆེས་མཛད་པའི་བདེ་ལམ་ལས། ཐོག་མར་བཤན་པས་གསོད་བཞིན་པའི་ལུག་ལྟ་བུའི་སྡུག་བསྔལ་གྱིས་ཉམ་ཐག་པའི་འགྲོ་བ་རྣམས་ལ་་་་་་བསྒོམས། དེའི་ཚུལ་ནི། མདུན་དུ་དེའི་རྣམ་པ་གསལ་བར་དམིགས་ནས། ཡན་ལག་རྣམས་ནི་བཅིངས། བྲང་གི་པགས་པ་ནི་གཤགས། བཤན་པའི་ལག་པ་ཁོང་བར་བཅུག་པས། སྲོག་ལ་645

བབས་པ་ནི་མངོན་སུམ་དུ་ཤེས། མིག་བཤན་པའི་གདོང་ལ་རིག་རིག་ཏུ་བལྟ་ཞིང་། སྡུག་བསྔལ་གྱིས་ཉམ་ཐག་པའི་ཚུལ་བསམས་ནས། དེས་ན་འདི་ཉིད་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་ན་ཅི་མ་རུང་། སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་གྱུར་ཅིག་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་བྱའོ། །ཞེས་སྙིང་རྗེ་བསྒོམ་ཚུལ་གསལ་བར་གསུངས་པ་ལྟར་བསྒོམ་མོ། །དེ་ལ་མྱོང་བ་ཐོན་པ་ན་དགེ་འདུན་གྱི་དཀོར་ལ་བག་མེད་དུ་སྤྱོད་པ་དང་། ཚུལ་འཆལ་དང་། ཆོས་སྤོང་མཁན་དང་། ལོག་ལྟ་ཅན་དང་། སེམས་ཅན་ལ་འཚེ་ཞིང་སྡིག་པ་མི་དགེ་བ་སྣ་ཚོགས་བྱེད་པ་སྐྱེན་སྐྱེན་པོར་བྱེད་པའི་འགྲོ་བ་རྣམས་ལ་དམིགས་ནས་བསྒོམ་དགོས་པར་གསུངས་སོ། །ཡང་སྐབས་རེ་རང་གི་ཁ་བསུམ་ལ་ཤ་ཡི་ཆེད་དུ་འདི་ལྟར་བྱས་ནས་གསོད་པ་འཇིག་རྟེན་ཁམས་ན་མང་པོ་ཡོད་པས། དེ་རྣམས་སྐྱེ་བ་སྔོན་མའི་ཕ་མ་ཡིན་སྙིང་རེ་རྗེ་སྙམ་དུ་ཡང་ཡང་་་་་་་བསམ་པར་བྱའོ། །གལ་ཏེ་སྙིང་རྗེ་མི་སྐྱེ་ན་ནད་པ་འཚབ་ཅན་དང་། རྔོན་པས་རི་དྭགས་གསོད་པ། བཤན་པས་ལུག་གསོད་པའི་རྩར་སོང་ནས། ངའི་ཕ་མ་སེམས་ཅན་འདི་རྣམས་སྙིང་རེ་རྗེ་སྙམ་དུ་བསྒོམ་ན་སྙིང་རྗེ་སྐྱེ་ཞེས་ཇོ་བོ་ཡབ་སྲས་ཀྱིས་གསུངས་པ་ལྟར་བྱའོ། །དེ་ལྟར་སྙིང་རྗེ་ཆེན་པོ་བསྒོམ་བཞིན་དུ་དཔེར་ན་བུ་646

སྡུག་ཤི་བའི་དུས་ཀྱི་མ་བཞིན་དུ་སེམས་ཅན་ཉམ་ཐག་རྣམས་་་་་་བློས་ནམ་ཡང་མི་བརྗེད་པར་ཞེ་ཕུགས་སུ་བཞག་ནས། རང་ཉིད་སྐྱིད་འདོད་དང་བདེ་འདོད་ཀྱི་བློ་དོར་ནས་གཞན་གྱི་སྡུག་་་་་་་་་་བསྔལ་སེལ་བའི་ཐབས་སྙིང་ལ་བཅིངས་ནས་དེ་བཞིན་སྨོན་ལམ་ཡང་འདེབས་དགོས་ཏེ། ཀུན་མཁྱེན་ཀློང་ཆེན་པས། དེ་བས་བདག་གི་ལུས་དང་ལོངས་སྤྱོད་དང་། །དུས་གསུམ་དགེ་བ་འགྲོ་བའི་སྡུག་བསྔལ་དག །སྐད་ཅིག་ཉིད་ལ་བྲལ་བར་ཤོག་ཅིག་ཅེས། །སྙིང་ཁོང་རུས་པའི་གཏིང་ནས་བསམ་པར་བྱ། །ཞེས་དང་།ཡུམ་བར་བ་ལས། སེམས་ཅན་སྡུག་བསྔལ་བ་དག་མཐོང་བ་ན།འདི་སྙམ་དུ་སེམས་ཅན་འདི་དག་སྡུག་བསྔལ་དང་བྲལ་བར་་་་་་་ཤོག་ཅིག་ཅེས་སེམས་པ་ཡིན་ཏེ་གསུངས། ཨོ་རྒྱན་རིན་པོ་ཆེའི་ཞལ་ནས། ཁྱད་པར་སྙིང་རྗེ་བྱམས་པའི་གཙོ་བོ་ནི་ལུས་བསྐྱེད་པའི་མ་ཡིན་ལ། དེའི་དྲིན་ནི་འཁོར་བའི་ཚད་མེད་མུ་མེད་པས།འདི་ལ་བྱམས་སྙིང་རྗེ་ཚད་མེད་པ་བྷོ། ཞེས་དང་། ཡང་། ཐར་མེད་ལས་ཀྱི་འཁོར་བའི་དོང་རིང་དུ། ལས་ཀྱིས་མནར་བའི་འགྲོ་རྣམས་སྙིང་རེ་རྗེ། །ཞེས་གསུངས་པ་ལྟར་རང་གི་ཚེ་འདིའི་ཕ་མས་གཙོ་བྱས་པའི་འཁོར་བའི་སྡུག་བསྔལ་གྱིས་མནར་བའི་མ་་་་སེམས་ཅན་ཐམས་ཅད་སྙིང་རེ་རྗེ། འདི་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་ན་ཅི་མ་རུང་བྲལ་་་་་647

བར་གྱུར་ཅིག་ བྲལ་བ་ཞིག་བདག་གིས་བྱའོ་སྙམ་དུ་བསམ་དགོས་ཏེ། སྐུ་གསུམ་དོན་ཐིག་ལས། འགྲོ་བ་དྲུག་གི་སེམས་ཅན་ཐམས་ཅད་ནི། །བདག་གི་ཕ་མར་མ་གྱུར་གཅིག་ཀྱང་མེད། །ཕ་མ་འདི་དག་འཁོར་འཁྱམས་སྙིང་རེ་རྗེ། །བརྩེ་སེམས་བུ་གཅིག་ཤི་བའི་མ་བཞིན་དུ། །འཁོར་བའི་མཚོ་ལས་སྒྲོལ་བར་དམ་བཅའ་ཞིང་། །ཇི་ལྟར་བྱ་མའི་སྒོང་སྲོ་བཀབ་པ་ལྟར། །རྣམ་མཁྱེན་ས་ལ་འགོད་པའི་བྱམས་པ་དང་། །རྒྱལ་པོའི་གདུང་བརྒྱུད་ཆད་ཁར་སྲས་འཁྲུངས་ལྟར། །བདེ་དགའ་རྒྱ་མཚོ་ཐོབ་པའི་དགའ་བ་དང་། །དྲང་སྲོང་རྒྱལ་པོའི་གཏོར་མ་བསྔོ་བ་བཞིན། །ཉེ་རིང་དགྲ་གཉེན་མེད་པའི་བཏང་སྙོམས་དང་། །འགྲོ་རྣམས་བླ་མེད་ས་ལ་འགོད་བྱའི་ཕྱིར། །བདག་གིས་ཐེག་ཆེན་བླ་མེད་བསྒྲུབ་པར་བགྱི། །གནོད་པའི་ལན་དུ་ཕན་པའི་གདུང་ཤུགས་བསྐྱེད། །ཅེས་དང་། རྒྱལ་བ་སྐལ་བཟང་རྒྱ་མཚོས། །བདག་དྲིན་གྱིས་བསྐྱངས་པའི་མ་རྒན་རྣམས། །གནས་འཇིགས་རུང་འཁོར་བའི་རྒྱ་མཚོར་ལྷུངས། །སྡུག་ཉམ་ཐག་ངང་ཚུལ་མི་བསམ་ན། །བུའི་དོན་སྙིང་གཏིང་ནས་རུལ་བས་ན། །རང་སྐྱིད་འདོད་བློ་སྣ་ལིངས་ཀྱིས་བོར། །གཞན་ཕན་བདེའི་ཐབས་དགུ་སྙིང་ལ་བཅངས་གསུངས། །དེ་ལྟར་སེམས་ལ་བཞག་ནས་དྲིན་གཟོ་ལ། ཐབས་མཁས་བསྡུ་བ་རྣམ་བཞིའི་སྒོ་ནས་འགྲོ་དོན་ལ་བརྩོན་དགོས་ཏེ། བདེ་ལམ་ལས།648

སེམས་ཅན་ཐམས་ཅད་སྦྱིན་པས་འཁོར་དུ་བསྡུས་ཏེ། ཚར་བཅད་རྗེས་འཛིན་གྱེ་སྒོ་ནས་ཆོས་སྟོན་པའི་སྙན་པར་སྨྲ་བ་དང་།ཆོས་བསྟན་པའི་དོན་ཉམས་སུ་ལེན་དུ་འཇུག་པའི་སྤྱོད་པ་དང་།གཞན་ལ་བསྟན་པ་ལྟར་རང་གིས་ཀྱང་ཉམས་སུ་ལེན་པའི་དོན་མཐུན་པ་སྟེ། གཞན་དོན་བྱེད་པའི་ཐབས་བཟང་པོ་འདི་རྣམས་ལ་བརྟེན་ནས་སེམས་ཅན་ཐམས་ཅད་སྨིན་གྲོལ་གྱི་ལམ་ལ་་་་་་་་་་འགོད་པར་བྱའོ། །ཞེས་གསུངས་པ་ལྟར་སྤྱིར་འགྲོ་བ་ཡོངས་ལ་ཕན་པའི་ཕྱིར་དུ་ཀུན་གྱིས་འབད་དགོས། ཁྱད་པར་ཤ་འདིའི་ཕྱིར་རྒྱ་བོད་ཧོར་གསུམ་སོགས་འཇིག་རྟེན་གྱི་ཁམས་ཐམས་ཅད་ན་ལོ་རེ་ཟླ་རེ་ཉིན་རེ་བཞིན་དུ་ར་ལུག་གཡག་གསུམ་བྱ་དང་རི་དྭགས་སོགས་སེམས་ཅན་གྲངས་མེད་པ་གསོད་ཚུལ་བསམས་་་་་་ནས། དངོས་སམ་བརྒྱུད་ནས་སེམས་ཅན་གཞན་གྱི་ཚེ་སྲོག་ལ་གནོད་པའི་ལས་སྡིག་ཟས་ཕ་མའི་ཤ་ཟ་བ་སྤངས་དགོས། གལ་ཏེ་མ་སྤངས་ན་ཉེས་པ་ཆེ་སྟེ། སངས་རྒྱས་ཀྱི་གསུང་ལངྐར་གཤེགས་པའི་མདོ་ལས། ཁེ་ཡི་ཕྱིར་དུ་སེམས་ཅན་གསོད། །ཤ་ཡི་ཕྱིར་ནི་ནོར་སྦྱིན་བྱེད། །དེ་དག་གཉིས་ཀ་སྡིག་ལས་ཅན། །ངུ་འབོད་ལ་སོགས་རྣམས་སུ་འཚོད། །གང་གིས་ཐུབ་པའི་ཚིག་འདས་ཏེ། །བསམ་པ་ངན་པས་ཤ་ཟ་ན། །འཇིག་རྟེན་གཉིས་ནི་གཞིག་པའི་ཕྱིར། །ཤཱཀྱའི་བསྟན་ལ་བརྟུལ་ཞུགས་བླངས། །ཤིན་ཏུ་མི་ཟད་649

དམྱལ་བར་ཡང་། །སྡིག་པའི་ལས་ཅན་དེ་དག་འདོང་། །མ་རུངས་འོ་དོད་འབོད་སོགས་སུ། །ཤ་ཟ་དེ་དག་བཙོ་བར་འགྱུར། །ཞེས་དང་། ཡང་། སེམས་ཅན་གཅིག་ལ་གཅིག་ཟ་བ། །ཤ་ཟན་དག་གི་རིགས་སུ་སྐྱེ། །དྲི་མི་ཞིམ་ཞིང་སྨད་པ་དང་། །སྤྱོན་པ་རྣམས་སུ་སྐྱེ་བར་འགྱུར། །གདོལ་བ་སྨེ་ཤ་ཅན་རིགས་དང་། །བཙོ་བླག་མཁན་དུ་ཡང་སྐྱེའོ། །ཕྲ་མིན་རིགས་ཀྱི་སྐྱེ་གནས་དང་། །ཤ་ཟའི་རིགས་སུ་སྐྱེ་བར་བསྟན། །མི་ཡི་ཐ་མ་དེ་དག་ནི། །སྲིན་དང་བྱེ་ལའི་མངལ་དུ་སྐྱེ། །ཞེས་དང་། ཡང་། དེ་ལྟར་ཤ་དང་ཆང་ལ་སོགས། །བར་ཆད་བྱེད་པར་འགྱུར་བའོ། །མ་འོངས་པ་ཡི་དུས་སུ་ནི། །ཤ་ཟན་གཏི་མུག་སྨྲ་བ་དག །ཤ་ནི་སྡིག་མེད་རུང་བ་ཞེས། །སངས་རྒྱས་ཀྱིས་ནི་བཤད་ཅེས་ཟེར། །ཞེས་པ་ལ་སོགས་པ་མདོ་སྡེ་རྣམས་སུ་རྒྱ་ཆེར་གསུངས་པའི་ཕྱིར་རོ། །འདུལ་བར་ཡང་ཤ་ལ་གནང་བའི་སྐབས་མེད་པར་རིགས་དགོས་ཏེ།སངས་རྒྱས་རང་ཉིད་ཀྱིས་འདུལ་བར་མ་གནང་བར་གསུངས་་་་་པའི་ཕྱིར་རོ། །མདོ་རྩར་གནང་ངོ་ཞེ་ན། འདི་གཞི་ཡོད་སྨྲའི་ཡིན་ལ། སྡེ་བ་གཞན་བཞིར་ཡང་བལྟ་དགོས་པའི་ཕྱིར་རོ། །ཞེས་ཀུན་མཁྱེན་དོལ་བོ་བ་ཤེས་རབ་རྒྱལ་མཚན་གྱིས་གསུངས་སོ། །གསང་སྔགས་ནས་ཀྱང་ཤ་ཟ་བ་མ་གནང་སྟེ། དུས་ཀྱི་འཁོར་ལོའི་རྒྱུད་ཕྱི་མ་ལས། ཤ་ལ་སོགས་པ་ཟོས་པས་གདོན་མི་ཟ་བར་ས་ཡི་འོག་650

ཏུ་གང་གི་ལུས་ནི་ཆེས་ཆེ་བ། སྲོག་ཆགས་ཡི་དྭགས་སོགས་སུ་ངེས་པར་སྐྱེ་བར་འགྱུར་ཏེ། ཞེས་སོགས་དུ་མ་གསུངས་པ་དང་།དང་པོའི་སངས་རྒྱས་ཀྱི་རྒྱུད་དུ་ཡང་། ཟ་བ་པོ་དང་གསོད་པ་པོ། །གཉིས་པོ་དག་ཀྱང་གསོད་པ་སྟེ། །ཞེས་གསུངས་པའི་ཕྱིར་རོ། །འོ་ན་ཤ་ལྔ་ལ་སོགས་པ་ཅི་ལྟར་ཞེ་ན། དེ་ལ་འདིར་རང་བཞིན་གྱིས་ཤི་བ་སྟེ། ཤའི་ཆེད་དུ་མ་བསད་པའི་ཤ་ལྔ་ལ་བདུད་རྩིའི་རིལ་བུ་བསྒྲུབས་ནས། རྒྱ་ཤུག་གི་ཚི་གུ་ཙམ་རྣལ་འབྱོར་པས་དམ་ཚིག་གི་དོན་དུ་བཟའ་བར་བྱ་སྟེ། ལུས་ཀྱི་སྟོབས་འཕེལ་བ་དང་། རིགས་ཀྱི་ང་རྒྱལ་བཅག་པ་དང་། སེམས་ཅན་དེ་དག་དྲངས་པར་བྱེད་པའི་དོན་ཏོ། །འདིར་རྣལ་འབྱོར་པས་ཤ་ཟོས་པའི་སེམས་ཅན་དེ་དག་དྲངས་ནུས་པ་མ་གཏོགས་པས་ཤ་ཟ་་་་་་བར་བྱ་བ་མིན་ཏེ། ཀྱེ་རྡོ་རྗེར། ཤ་ནི་མཁས་པས་བཟའ་བྱ་བ། །སེམས་ཅན་དེ་དེའི་དབང་དུ་འགྱུར། །ཞེས་གསུངས་པའི་ཕྱིར་རོ། །གཞན་ཡང་གསང་སྔགས་ནས་ཤ་ཟ་བར་གསུངས་པ་དེ་སྒྲ་ཇི་བཞིན་པ་མིན་ཏེ། མཁའ་འགྲོ་རྒྱ་མཚོའི་འགྲེལ་བར་ཡེ་ཤེས་ཀྱི་བདག་ཉིད་ཀྱིས་རྣམ་པར་རྟོག་པ་ཟ་བར་བྱེད་དོ། །ཞེས་རྣམ་རྟོག་ཟ་བར་གསུངས་སོ། །འཕགས་པ་འཇམ་དཔལ་གྱིས། ཞེ་སྡང་བསམ་པ་མེད་པའི་ཕྱིར། །གཞན་གྱི་ཤ་རྣམས་མ་འཕྲོག་ཅིང་། །ཐུབ་པས་རང་གི་ཤ་རྣམས་བྱེན། །སྐྱེ་བ་འདིར་ནི་ཁྱོད་651

སངས་རྒྱས། ཞེས་དང་། ཡང་། རྫས་ཀྱིས་ཉོས་པ་ཉ་ཡི་ཤ །ཟོས་པས་བླུས་པ་ཡིན་ནམ་ཅི། །གླང་པོའི་རྩལ་དང་སྤྲིན་ཆེན་དང་། །མྱང་འདས་དང་ནི་སོར་ཕྲེང་ཅན། །ལང་གར་གཤེགས་པའི་མདོ་ཉིད་ལས། །ཐུབ་པས་ཤ་ནི་མ་གནང་ངོ་། །རྫས་ཐོབ་དོན་དུ་སྲོག་གཅོད་དང་། །བཟའ་བའི་དོན་དུ་རིན་འཇལ་བ། །གཉིས་པོ་དག་ཀྱང་གསོད་པ་སྟེ། །ངུ་འབོད་ལ་སོགས་རྣམས་སུ་འཚོད། །རྫས་ཀྱི་དོན་དུ་སེམས་ཅན་གསོད། །རྫས་སྟེར་མེད་ན་སུས་ཀྱང་མིན། །བྱ་དང་བྱེད་བོ་ཡང་དག་འབྲེལ། །རྟག་ཏུ་སྲོག་ཆགས་གསོད་པ་པོ། །གང་ཚེ་རྫས་ཀྱིས་ཉ་ཉོས་པས། །ཁྱེམ་གནས་རྣམས་ལ་སྡིག་མེད་ན། །དེ་བཞིན་སྐུ་གཟུགས་ལ་སོགས་པ། །བྱས་པའང་ཇི་ལྟར་བསོད་ནམས་འགྱུ་ར། །མཆོད་རྟེན་བརྩིགས་མཁན་གྱིས་བྱས་དང་། །ཉ་ནི་ཉ་པས་བསད་པ་སྟེ། །མཆོད་རྟེན་ཕྱག་བྱེད་བྱེད་པོ་མིན། །ཉ་ཟོས་གསོད་པ་པོ་ལ་མིན། །གང་ཚེ་ཉ་དེ་ཟོས་པ་ཡིས །སྡིག་པ་ཟ་བ་པོར་མེད་ན། །དེ་ཚེ་མཆོད་རྟེན་མཆོད་པ་ཡི། །བསོད་ནམས་མཆོད་བྱེད་པོ་ལ་མེད། །གསོད་པ་པོ་དང་ཟ་བ་པོ། །གཉིས་པོ་དག་ཀྱང་སོ་སོ་སྟེ། །གསོད་པ་པོ་ནི་ནོར་ལ་སྲེད། །ཟ་བ་པོ་ནི་ཟས་ཀྱི་དོན། །གསོད་པོ་ནོར་ལ་སྲེད་པ་དག །བསྐལ་བ་འབུམ་དུ་འཚོད་པའོ། །ཟ་བོ་ཤ་ལ་སྲེད་པ་དག །བསྐལ་བ་བྱེ་བར་འཚོད་པའོ། །ཉན་ཐོས་ཀྱིས་ནི་ཆེད་དག་ཏུ། །ཉ་པས་ཉ་ནི་652

བསད་པ་དང་། །བྲམ་ཟེ་ཡི་ནི་ཆེད་དག་ཏུ། །ཆང་མས་ཆང་ནི་བྱས་པ་དང་། །ཁ་ན་མ་ཐོ་མེད་གཞན་མིན། །ཤ་ཟ་བ་ཡི་མི་གང་ཞིག །དང་པོ་ཡི་དྭགས་འགྲོ་བ་སྟེ། །ཕྱི་ནས་ངུ་འབོད་འགྲོ་བའོ། །ཤ་ཟ་བ་ལ་སྙིང་རྗེ་དང་། །ཆང་འཐུང་བ་ལ་དགའ་བ་དང་། །ཕ་རོལ་བུད་མེད་འཛིན་གསུངས་པ། །སྨད་པ་ལས་བྱེད་བཏང་སྙོམས་མེད། །ཅེས་པ་འདི་སྔགས་སུ་ཡང་གཏོགས་སོ། །རྗེ་མི་ལས།ཤ་ཁྲག་ཟས་སུ་ཟ་བྱེད་ཅིང་། །སྲོག་གཅོད་ལས་སུ་སོང་བ་རྣམས། །ཚ་དམྱལ་བརྒྱད་དུ་བསྲེག་པར་བྱེད། །ཅེས་དང་། ས་སྐྱ་པདྷི་ཏས། ཐེག་པ་ཆེ་ལས་ཤ་རྣམས་བཀག །ཟོས་ན་ངན་འགྲོའི་རྒྱུ་རུ་གསུངས། །ཞེས་དང་། རྗེ་བཙུན་གྲགས་པ་རྒྱལ་མཚན་གྱིས།དྲན་པ་ཉམས་པའི་ཆང་དང་གཅིག །སྙིང་རྗེ་ཉམས་པའི་ཤ་དང་གཉིས། །གྲགས་པ་ཉམས་པའི་བུད་མེད་གསུམ། །འདི་གསུམ་སྒོམ་ཆེན་གྱི་ཁོང་སྐྲན་ལགས། །ངེས་འབྱུང་གི་མེ་བཙའ་མྱུར་དུ་ཐོབ། །ཆོས་སྨྱོན་པའི་ཚུལ་དུ་ཉམས་སུ་ལོངས། །གསུངས། མཁས་གྲུབ་རྗེས་མཛད་པའི་སྡོམ་གསུམ་རྣམ་བཤད་ལས། ཤའི་རོ་ལ་ཆགས་པའི་དབང་གིས་ཤ་ཟ་བར་རུང་བར་འདུལ་བ་ལས་་་་་་་་་་གནང་ངོ་ཞེས་ཁོ་བོ་ཅག་ནི་རྣམ་པ་ཐམས་ཅད་དུ་མི་སྨྲ་ལ། དེ་འདྲ་བར་སྐྱོན་མེད་པར་གཉིད་ཀྱི་རྨི་ལམ་དུ་ཡང་མི་སྨྲའོ་་་་་་་་་་་་གསུངས། དེས་ན་ཐེག་པ་ཆེན་བོའི་བྱང་ཆུབ་མཆོག་ཏུ་སེམས་653

བསྐྱེད་པ་གང་དག་ཤ་ཟོས་ན་རང་གི་སྙིང་རྗེ་ཆེན་པོ་ཉམས་འགྲོ་ཞིང་བློའི་ཤུགས་ཆུང་དུ་འགྲོ་བ་མྱོང་བས་གྲུབ་པ་དང་། རང་དོན་དུ་རོ་ལ་སྲེད་པ་དྲག་པོ་སྐྱེ་བར་མཐོང་ནས། དགག་བྱ་དེ་དག་འགོག་པའི་སླད་དུ་རྣམ་གསུམ་དག་མ་དག་དང་། བསད་པ་དང་རང་ཤི་བའི་ཤ་ཐམས་ཅད་མི་ཟ་བ་ཡིན་ན་ནི་མཆོག་ཏུ་ངོ་མཚར་ཆེ་ཞེས་གསུངས། དེ་བཞིན་དུ་རྒྱ་བོད་ཀྱི་མཁས་གྲུབ་མང་པོས་གསུངས་སྣང་། རྒྱས་པར་སྤྲོ་ན་རྨད་བྱུང་སྤྲུལ་པའི་གླེགས་བམ་དུ་བལྟ་བར་བྱའོ། །མདོར་བསྡུ་ན་ཤ་ཟོས་པའི་རྣམ་སྨིན་གྱིས་ཚེ་ཕྱི་མར་དམྱལ་བ་ཡི་དྭགས་དུད་འགྲོ་གསུམ་མམ་གང་་་་་་རུང་དུ་སྐྱེ། ཚ་གྲང་བཀྲེས་སྐོམ་བཀོལ་སྤྱོད་ཀྱི་སྡུག་བསྔལ་ཡུན་རིང་མྱོང་། བརྒྱ་ལ་མཐོ་རིས་སུ་སྐྱེས་ཀྱང་། ཚེ་ཐུང་ནད་མང་གདོལ་བ་གཞུང་ལུགས་ལ་མི་བརྟེན་པ། རིགས་ངན་རྨེ་ཤ་ཅན་གྱི་རིགས་དང་། བཙོ་བླག་མཁན་སོགས་སུ་སྐྱེས་ནས་སྡུག་བསྔལ་དུ་མ་མྱོང་བར་གསུངས། གཞན་ཡང་ཤ་འདིའི་ཕྱིར་ཚེ་འདིར་ཡང་མི་ནོར་ཟས་གསུམ་ཟད་ནས་སྤྲང་པོར་གྱུར་པ་དང་། ཐོས་བསམ་སྒོམ་གསུམ་ཤོར་ནས་གྲོང་ཁྱིམ་འགྲིམས་པ་མང་། ཤ་འཆོས་ཐིག་ལེ་རྒྱས་ནས་མཚན་ཉིད་པའི་དགེ་བཤེས་ཕལ་ཆེར་གྱིས་བཙུན་་་་ཆུང་སོགས་ལ་བརྟེན་ནས་དགེ་འདུན་གྱི་ལྷག་མ་བཅུ་གསུམ་གྱི་དང་པོ་འཕོག་གི་བཅུག་ནས་ཚུལ་ཁྲིམས་ཉམས། ཕྱག་རྫོགས་པ་654

འགའ་ཞིག་གིས་བཙུན་མ་སོགས་ལ་བརྟེན་ནས་བསྒོམ་བསྒྲུབ་་་་་ཤོར་བ་མང་། འགའ་ཞིག་གིས་ཤ་འཆོས་ཚོ་གསོག་ནས་ལུས་ལས་སུ་མི་རུང་དྲང་པོར་བཞག་ཀྱང་འཁྱོགས་པོར་འགྲོ། ཡར་ལངས་ནས་སྡོད་མི་ཚུགས་མལ་ནས་ཕག་བཞིན་ཉལ་སྡོད་དགོས། རྒྱུན་ཏུ་ཁུར་པོ་ལྕེ་མོ་ཞིག་ཁུར་ཡོད་པ་ལྟར། འགྲོ་འདུག་བསྐུལ་བསྐྱོད་མི་ནུས་དབུགས་འཚེངས་འཆི་ལ་ཁད་བྱེད་པ་མང་། ཤ་འདི་ཟོས་ན་བྱིངས་རྨུགས་གཉིད་གསུམ་འཕེལ། རིག་པ་མི་གསལ། ཉིན་པར་གཉིད་ན་ཚད་པ་སོགས་ནད་དྲག་པོ་སྟེང་དུ་འབྱུང་། ཧ་ཅང་ཟོས་ཆེན་དྲོས་འཁྱག་བྱས་ཤ་དུག་གི་སོང་། སྨན་འཐུང་རིམ་གྲོ་བྱས་རུང་མི་དྲག སྒོ་ཡི་རྒྱུ་ཟད། ཁྱིམ་གྱི་ཟས་ཟད། ལུས་ཀྱི་སྟོབས་ཟད། ཟད་ཐོག་ཟད་བཞག་བྱས་ཤི་སོང་བ་མང་། ཤ་ཁྲག་ལ་ལོངས་སྤྱོད་པའི་ས་ཕྱོགས་སུ་དཀར་ཕྱོགས་ཀྱི་ལྷ་མི་འཁོར་་་་་་ནག་ཕྱོགས་ཤ་ཁྲག་ལ་དགའ་བ་འདུ། མི་རྣམས་ལ་ནད་དང་ཕྱུགས་རྣམས་ལ་གོད་ཁ་འབྱུང་། ཤ་ཁྲག་གར་ཡོད་སར་ཚད་པ་རྒྱུ་གཟེར་དམར་བཤལ་སོགས་ནད་རིམས་མང་པོ་འོངས མི་ཕྱུགས་ཁྱི་གསུམ་དུས་མིན་དུ་འཆི། ཆར་ཆུ་མི་འབབ་སད་སེར་ཐན་པ་སོགས་ཡུལ་ཕྱོགས་ལ་བཀྲ་མི་ཤིས་པ་མང་པོ་འབྱུང་། ཤ་འདི་ཕ་མ་སེམས་ཅན་གྱི་ཤ་ཁྲག་ཡིན་པས། མང་པོ་ཟོས་ན་སྡིག་སྒྲིབ་ཀྱིས་ཆོས་པ་རྣམས་ཀྱིས་ཐོས་བསམ་སྒོམ་གསུམ་ཅི་ཙམ་་་་་་་655

ོབྱས་ཀྱང་ཉམས་རྟོགས་ཁྱད་པར་ཅན་མི་སྐྱེ་སྔར་སྐྱེས་པ་ཡང་་་་་་འགྲིབ་པར་འགྱུར། ཤ་འདིས་ཆགས་སྡང་སོགས་ཉོན་མོངས་པ་ཀུན་སློངས། སྲོག་གཅོད་མ་བྱེན་ལེན་སོགས་མི་དགེ་བ་བྱེད་དུ་འཇུག །ཤ་འདི་ལ་བརྟེན་ནས་སྤྱིར་འཁོར་བ་དང་ཁྱད་པར་ངན་སོང་གསུམ་གྱི་སྡུག་བསྔལ་བསམ་གྱིས་མི་ཁྱབ་པ་མྱོང་དགོས། ཤ་འདི་ལ་དགའ་བའི་མི་ལ་ཚེ་འདི་ཕྱི་གང་དུ་བདེ་སྐྱིད་སྙན་གསུམ་མི་འབྱུང་། སྡིག་སྡུག་གཏམ་ངན་དུས་རྒྱུན་དུ་འབྱུང་། ཤ་འདིས་བསྟན་པའི་མིག་རྐྱེན་ལ་ཡང་གནོད་དེ། སྤྱིར་གཞིས་ཀ་རྩེ་དང་རྒྱལ་རྩེ་རྩིས་ཐང་ལ་སོགས་པའི་ཕྱོགས་གཞན་དང་ཁྱད་པར་ལྷ་སའི་གླིང་གི་བཤན་པ་རྣམས་ཀྱིས་ར་ཡི་ཁང་པ་ཕུག ཉིན་རེ་བཞིན་ར་ལུག་གཡག་གསུམ་བརྒྱ་སྟོང་བསད། ཇོ་བོ་ཆེན་པོའི་བསྐོར་ལམ་ན་ཤ་ཁྲག་ནང་ཁྲོལ་རྣམས་ཐང་མ་བཞིན་དུ་བརྡལ།སྤྱན་གཟིགས་ལྟར་བཤམས་ནས། ཇོ་ཤཱཀ་རྣམ་གཉིས་རྒྱལ་བ་ཡབ་སྲས་སེར་འབྲས་དགེ་གསུམ་ན་བྱང་ཆུབ་སེམས་དཔའ་འདྲ་ཡོད་ན་འདི་ཨེ་གཟིགས། གཟིགས་ན་སྙིང་རྗེ་ཆེན་པོ་རེ་ཨེ་སྐྱེ་གི་ཟེར་བ་ལྟར་ཉི་མ་གནམ་ལ་དུ་ཤར་པོ་བཤམས་ནས་བཙོངས་པ་འདི། ཇོ་ཤཱཀ་རྣམས་གཉིས་རྒྱལ་བ་རིན་པོ་ཆེ་སེར་འབྲས་སོགས་བླ་མ་དགེ་བའི་བཤེས་གཉེན་དང་། བྱང་ཆུབ་སེམས་དཔའི་སྤྲུལ་བ་བཤན་པ་འདྲ་གི་འདྲེན་གྱིན་ཡོད་ན་ཅི་ཤེས། འོན་ཀྱང་འདྲེན་656

གྱིན་ཡོད་པའི་དབང་དུ་བཏང་ཡང་འདྲེན་ཚུལ་བཙོག་པ་ཞིག་་་་རེད། སྔོན་ཨ་མདོའི་ཕྱོགས་ཀྱི་མི་གཅིག་ལྷ་སར་སོང་ཤ་ཁྲོམ་མཐོང་ནས་ཕྱིས་ཡུལ་དུ་སླེབས་དུས། ཡུལ་མི་འགའ་རེས་ཁྱོད་ལས་ཅན་པོ་དབུས་གཙང་དག་པའི་ཞིང་དུ་མཇལ་དུ་སོང་བ་་་་་་སྐལ་བ་བཟང་ལྟད་མོ་ཅི་མཐོང་སྨྲས་པའི་ལན་དུ། དག་པའི་ཞིང་ན་ཡང་མ་དག་པ་མང་པོ་འདུག ལྟད་མོ་བཟང་ངན་སྣ་ཚོགས་མཐོང་ཞེས་སྨྲས་པ་ལྟར། ཐག་རིང་མདོ་སྨད་སོགས་ཀྱི་མི་རྣམས་ཀྱིས་དབུས་གཙང་དག་པའི་ཞིང་ཞེས་ཚད་མར་བཟུང་ནས་སོང་དུས་དེ་འདྲ་མཐོང་ཚེ། ར་ལུག་འདི་རྣམས་བསད་ཚད་དབུས་གཙང་གི་བླ་མ་རྣམས་ཚོས་འདྲེན་གི་ཡོད་ནི་ཡིན་ན་བཟང་གི།དེ་མིན་ན་འདི་ངན་གི་ཆོས་ཡུལ་ཞིག་དང་མི་རིག་གི་ཟེར་བ་་་་་་་ཐོས་རྒྱུ་མང་པོ་སྣང་། འགའ་ཞིག་གིས། དབུས་གཙང་དག་པའི་ཞིང་འཕགས་པ་སྤྱན་རས་གཟིགས་དངོས་རྒྱལ་བ་རིན་པོ་ཆེའི་་་་བཞུགས་གནས་ཕོ་བྲང་པོ་ཏ་ལའི་ཐག་ཉེ་ལྷ་ལྡན་ར་ས་འཕྲུལ་་་་་སྣང་གི་ཇོ་བོའི་བསྐོར་ལམ་ན་ཡང་འདི་འདྲ་ཡོད་ཅེས་དཔེར་་་་་་འཐེན་ཚད་ཀྱིས་བཞག་ནས་སྡིག་པའི་ལས་བྱེད་པ་ཡང་འདུག་་་་པས། འདི་འདྲའི་བསྟན་པའི་མིག་རྐྱེན་བཙོག་པ་ཞིག་གཞན་གང་ན་ཡང་མི་སྣང་། ཉིན་རེ་བཞིན་དུ་ལྷ་སའི་གླིང་བར་ན་ར་ལུག་མང་པོ་གསོད་པ་དང་། ཇོ་བོའི་སྐུ་རྒྱབ་ན་ཤ་བརྒྱ་སྟོང་མང་657

པོ་བཤམས་ནས་བཙོངས་པ་འདི་འདྲ། མི་ལ་ཡབ་སྲས་སོགས་སྔོན་བྱོན་སྐྱེས་ཆེན་དམ་པ་ཆོས་རྒྱལ་བྱང་ཆུབ་སེམས་དཔའ་་་་་་་རྣམས་ཀྱིས་གཟིགས་རྒྱུ་ཡིན་ན་སྤྱན་ཆབ་བསིལ་ཏེ། སྔོན་གཉའ་ནང་ཚོང་འདུས་སུ་དམར་ཁྱེར་བའི་ཚོང་བ་མང་དུ་བྱུང་ཚེ། རྗེ་བཙུན་དཔོན་སློབ་གཉིས་བསོད་སྙོམས་ལ་བྱོན་པས་ཤའི་རྩིག་པ་བརྩིགས། མགོའི་ཕུང་པོ་སྤུངས། པགས་པ་གཅལ་དུ་བཀྲམས་ཁྲག་གི་རྒྱ་མཚོ་བསྐྱིལ་ཏེ་སེམས་ཅན་གསོད་རྒྱུ་མང་པོ་སྲང་ལ་་་་་བརྒྱུས་པའི་དབུས་ན། མོན་པ་རྒན་པོ་ལྡག་པ་ཞ་བ་ཞིག་གིས་ཀྱང་། ལུག་ནག་པོ་ཆེན་པོ་ཞིག་ལ་ཁོང་ལག་བཏང་པས། རྨ་བཟོས་ཙམ་ལ་རྒྱུ་མ་ནར་ར་ར་ལུག་ཤོར་ཏེ། འཇིགས་པའི་སྐད་ཆེན་པོ་འདོན་ཞིང་། འདར་ཁྲིལ་ལེ་བའི་ངང་ནས་རྗེ་བཙུན་ཡབ་སྲས་ལ་སྐྱབས་འཚོལ་དུ་བྱུང་ནས་ལུག་ཚེའི་དུས་བྱེད་པའི་བར་ལ། རྗེ་བཙུན་གྱིས་སྤྱན་ཆབ་བསིལ་ཞིང་ལུག་ལ་འཕོ་བ་མཛད་ནས་རྣམ་ཤེས་བྱང་ཆུབ་ལམ་ལ་བཀོད་དེ། སྙིང་རྗེ་ཆེན་པོ་མི་བཟོད་པའི་ངང་ནས་མགུར་འདི་གསུངས་སོ། །ཨེ་མ་འཁོར་བའི་་སེམས་ཅན་རྣམས། །ཐར་པའི་ལམ་ལ་ཕར་ལྟོས་དང་། །ཨ་ཙ་མ་སྡིག་ཅན་སྙིང་རེ་རྗེ། །ལས་རེ་རྨོངས་མི་ལུས་ཀྱི་ལོད་པ་ལ། །ཞེ་རེ་འཕངས་སེམས་ཅན་གྱེ་གསོད་ལུགས་ལ། །གྱོང་རེ་ཆེ་མགོ་བོའི་བསྐོར་ལུགས་ལ། །ཙུག་རེ་དྲག་ཕ་མའི་འཆི་ལུགས་ལ། །ཇི་ལྟར་658

བྱེད་སྡིག་ཤའི་བརྩིགས་ལུགས་ལ། །ཅི་རེ་བྱེད་ཁྲག་གི་མང་ལུགས་ལ། །ཇི་ཙམ་ལྟོགས་ཤ་ཡི་ཟ་ལུགས་ལ། །གང་ནས་བསམ་སྣང་བའི་འཁྲུལ་ལུགས་ལ། །སྡིག་རེ་ཆེ་སྙིང་རྗེ་མེད་ལུགས་ལ། །ཇི་ཙམ་བསྒྲིབས་རྨོངས་པའི་གཏི་མུག་ལ། །ཅི་རེ་བྱེད་སྡིག་པའི་སོ་ནམས་ལ། །སུ་ཡིས་སྤྱོད་འདོད་པའི་གདུངས་ལུགས་ལ། །གང་གིས་བྱས་ཡུལ་ལུགས་ཀྱི་ངན་པ་ལ། །ཙུག་རེ་བྱེད་སྐྱོ་བའི་སྐྱེ་ལུགས་ལ། །ཅི་རང་བྱེད་སྡིག་ཅན་གྱི་བྲེལ་ལུགས་ལ། །ཕྱི་མ་སྐད་ཅིག་མི་དྲན་པའི། །མི་འདི་འདྲ་མཐོང་ན་ང་རེ་འཇིགས། །སྡིག་སྤྱོད་རྣམས་དྲན་བཞིན་སྣང་བ་འཁྲུལ། །རས་ཆུང་པ་ལྷ་ཆོས་ཤིག་ཨེ་དྲན་ཨང་། །དྲན་ན་སྐྱོ་ཤས་སྙིང་རླུང་ལྡངས། །བསྒོམ་ན་རི་ཁྲོད་གནས་སུ་གཤེགས། །བསམ་ན་བླ་མའི་བཀའ་དྲིན་སོམས། །འབྲོས་ན་སྡིག་སྤྱོད་རྩ་ནས་བྲོས། །གཏོང་ན་འཇིག་རྟེན་གྱི་བྱ་བ་ཐོངས། །འཛིན་ན་སྒྲུབ་པའི་དམ་བཅའ་ཟུངས། །ཤེས་ན་མི་ཚེ་ཆོས་ལ་སྐྱོལ། །ཞེས་གསུངས་པས། རས་ཆུང་པ་ལ་ཡང་སྐྱོ་ཤས་དང་ངེས་འབྱུང་དྲག་པོ་གཏིང་ནས་སྐྱེས་ཏེ་སྤྱན་ཆབ་མང་པོ་་་་་་བསིལ་ཞིང་། བླ་མ་ལགས་ད་བདག་ཀྱང་བླ་མའི་བཀའ་བཞིན་ཆོས་བརྒྱད་སྡིག་ཟས་ཀྱི་འཚོ་བ་སྤངས་ནས་བསྒོམ་པ་ལགས་་་་་་་གསུངས་ནས། དཔོན་སློབ་གཉིས་བྱོན་པས་ཀུན་དད་ནས། ཤ་ཆང་སོགས་འཚོ་བའི་ཡོ་བྱད་མང་པོ་ཕུལ་རུང་སྡིག་ཟས་འཇིག་659

རྟེན་ཆོས་བརྒྱད་དུ་འདུག་གསུང་། མ་བཞེས་པར་ལ་ཕྱི་བདུད་འདུལ་ཕུག་ཏུ་བྱོན་ནས་སྒྲུབ་པ་མཛད་སྣང་། དེང་སང་བྱང་ཆུབ་སེམས་དཔའ་ཡིན་ཟེར་མཁན་ཚོ་ཡང་ལྷ་སའི་ཇོ་བོར་བསྐོར་བ་བྱེད་དུ་སོང་ན་ཤ་ཁྲོམ་ཡོད་སར་སླེབས་ཚེ། འདི་རྣམས་སྙིང་རེ་རྗེ་ཞེས་མིག་ནས་མཆི་མ་ཞིག་འོང་ནས་ཐུར་གི་ཕྱི་དགོས་པ་་་་་་་་གཅིག་ཀྱང་མཐོང་རྒྱུ་མི་སྣང་། ཤ་ཀ་ཚོན་པོ་རེད་ཟེར། ཁ་ནང་དུ་འགྲམ་ཆུ་འཁྱེལ་ནས་མར་མིད་པའི་བྱང་ཆུབ་སེམས་དཔའ་ལྟོ་རྒྱལ་སྙིང་རྗེ་མེད་པའི་རང་མཚང་སྟོན་པ་མང་པོ་སྣང་། དེང་སང་མདོ་དབུས་གཙང་གསུམ་སོགས་ན་དགོན་པ་ལྷ་ཡུལ་འདྲ་བ་མང་པོ་ཚུགས་སྣང་ཡང་། དེའི་ཐག་ཉེ་ན་སྲོག་གཅོད་ཀྱི་ལས་ལ་རྔམས་པའི་གྲོང་སྡེ་ངན་པ་དམྱལ་ཁམས་འདྲ་བ་རེ་ཚུགས་་་་་་༤ཡོད་པ་འདི་གཉིས་རྒྱལ་བའི་གསུང་རབ་ལ་བལྟས་ན་མེ་ཆུ་་་་་་་་་བཞིན་གཏན་ནས་མ་འཕྲོད་པར་འདུག འདི་གཉིས་ཀ་བཙུགས་ཕྱིན་ཆད་བསྟན་པ་ལ་ཕྱོགས་གཅིག་ནས་ཆོས་ཀྱི་འཁོར་ལོ་བསྐོར་ནས་ཕན་ཞིག་བཏགས། ཕྱོགས་གཅིག་ནས་སྡིག་པའི་ས་བོན་བཏབ་ནས་གནོད་ཅིག་བསྐྱལ་བར་གདའ། སངས་རྒྱས་ཀྱི་བསྟན་པ་སྙིང་རྗེ་ལ་རག་ལས་པས། སྡིག་ཅན་བཤན་པས་ཕ་མ་སེམས་ཅན་གྱི་སྲོག་གཅོད་པ་འདི་ལ་སྙིང་རྗེ་ཞིག་མི་སྐྱེ་ཕན་་་་ཞིག་མི་འདོགས་ན། བསྟན་པ་ཡོད་པ་དགོས་པ་ཅི་ཡང་མ་བྱུང་660 ་

བ་ཡིན་པས། ཕྱོགས་དེ་ན་བསྟན་པ་ཡོད་པར་མ་སེམས། ཤ་རེ་ཉོ་དགོས་དུས་་བཟང་གི་སྙམ་བཤན་པ་རྣམས་དགོན་པའི་ཐག་ཉེ་་་་ནས་བསམ་བཞིན་དུ་སྡོད་དུ་བཅུག །བཤན་པས་ཁོང་རྣམས་ཀྱིས་ཤ་ཉོ་སྙམ་དགེ་འདུན་པ་ལ་དམིགས་ནས་བསད། དགེ་འདུན་པས་བཤན་པས་ར་ལུག་ཚོན་པོ་རྐྱང་བ་བསད་ནས་ཤ་་་་་་ཚིལ་བརྩིགས་ཡོད་སྙམ་ནས་སོང་སྟེ་ཉེས་ནས་འོང་བ་འདི་ལ།ཆོས་པ་ཡིན་ཟེར་མཁན་འགའ་རེས་རྣམ་གསུམ་དག་པའི་ཤ་་་་་་་ཡིན་ཚོ་ཟེར་དགའ་དགའ་སྤྲོ་སྤྲོ་བྱས་ཉོ་བ་འདི་ངས་བལྟས་ན་་་་་དག་མ་དག་མི་ཤེས་ཏེ། ངེས་ངེས་པོ་གསུམ་ཚང་བ་ཁྲིག་ཁྲིག་རེད། བློ་གྲོས་ཅན་གྱིས་ཐུགས་བསམ་རེ་ཐོངས། དེང་སང་བླ་མ་དགེ་བཤེས་སུ་ཡིན་ཡང་སྡིག་པར་སྐྲག་པ་ལྟར་་མཛད་པ་མང་་་་་་ཡང་། གཞན་གྱིས་བསད་པའི་ཤ་ཉོས་ནས།་ཟོས་པ་འདི་ལ་ཉེས་དམིགས་ཆེ་སྙམ་ནས་སྐྲག་པ་ཉུང་བར་གདའ། བླ་མ་རེས་དགོན་རེ་བཏབ་ནས་བསྟན་པ་བཙུགས་ཚོ་ཟེར་ཏེ། ཕྱོགས་དེར་སྲོག་་གཅོད་སོགས་མི་དགེ་བའི་ལས་སྔར་བས་ཆེ་བ་ཚུགས་བྱུང་ན་ནི།སྡིག་རྒྱུན་ཞིག་ཚུགས་སོང་བ་ཡིན་བསྟན་པ་ཚུགས་ཡོད་པར་མ་སེམས། སྲོག་གཅོད་ཀྱི་ལས་འདི་ལ་མ་འཛེམ་ན་ནང་པའི་ཆོས་ཀྱང་ལོག་པར་སྤྱད་པ་ཡིན་པས། ཕྱི་རོལ་པ་ལ་ཆོས་ལོག་ཅེས་སྨོད་རྒྱུ་སྤུ་ཙམ་མི་འདུག མིང་མ་གཏོགས་དོན་གྱིས་གཅིག་པར་661

གདའ། སྐྱབས་མགོན་རྒྱལ་བ་ཡབ་སྲས་སེར་འབྲས་དགེ་གསུམ་གྱི་བླ་མ་དགེ་བའི་བཤེས་གཉེན་བྱམས་སྙིང་རྗེ་བྱང་ཆུབ་ཀྱི་་་་་་་་་སེམས་ཀྱིས་ཐུགས་རྒྱུད་གཏམས་ཡོད་ཟེར་བ་རྣམས་དང་། བོད་ཁྲི་སྐོར་བཅུ་གསུམ་གྱི་ཆོས་རྒྱལ་ཆེན་པོ་སྔ་ཕྱི་རིམ་པར་བྱོན་པ་་་་ཐམས་ཅད་ཀྱིས་ཇག་རྐུས་བྱེད་ས་མེད་ཆང་སོགས་བསྟེན་མི་་་་་་་རུང་ཞེས་བཀའ་ཕེབས་ཞེས་ཡང་ཡང་ཐོས་ཀྱང་། བཤན་པ་རྣམས་ཀྱིས་ཚེ་གང་པོ་ར་ལུག་གཡག་གསུམ་གྱི་སྟེང་ན། གཤིན་རྗེའི་གྲོང་ཁྱེར་ས་འོག་ན་ཡོད་པ་ཡར་ས་སྟེང་དུ་བུད་བཞག་པ་་་་བཞིན་ཉིན་རེ་བཞིན་སེམས་ཅན་བརྒྱ་ཕྲག་མང་པོའི་ཤ་བརྩིགས་ཁྲག་བསྐྱིལ་བ་འདི་གཅོད་དགོས། དགེ་འདུན་པ་རྣམས་ཀྱིས་ཀྱང་ཕ་མའི་སྲོག་ལ་འཚེ་བ་མེད་པའི་སླད་དུ། ཤ་མ་ཟ་ཞེས་ཆོས་གསུངས་ཁྲིམས་བཞག་ཟེར་བ་ཞིག་ད་སྔ་གོ་རྒྱུ་ཆེན་པོ་ཞིག་རང་མི་གདའ། སྡིག་རྒྱུན་འདི་གཅོད་ཐུབ་པ་ཞིག་བྱུང་ན། ཚེ་འདིར་ཡང་བླ་མ་ལྷ་དང་མཁའ་འགྲོ་ཆོས་སྐྱོང་དཀར་ཕྱོགས་ཀྱི་ལྷ་་་་་་་་་རྣམས་དགྱེས་ཤིང་འཁོར་ནས་བསྲུང་སྐྱོབ་བྱེད་ཅིང་། རྒྱལ་ཁམས་ཐམས་ཅད་དུ་ཆར་ཆུ་དུས་སུ་བབས་ལོ་ཕྱུགས་ལེགས་པ་དང་། སེར་འབྲས་དགེ་གསུམ་ལྷ་ལྡན་སོགས་ཀྱི་སྐྱ་སེར་ཕོ་མོ་རྣམས་ཀྱི་ནད་རིམས་ཞི་ནས་ཚེ་རིང་ནད་མེད་སྐུ་རིམ་དང་་་་་་་་་བསྲུང་བའི་མཆོག་ཏུ་འགྱུར། གྲྭ་པ་ཤའི་ཕྱིར་དུ་ཡལ་ནས་ཐོས་662

བསམ་མི་འོང་བར་ཕ་ཡུལ་དུ་ལོག་འགྲོ་བ་རྣམས་ཀྱང་ལྡོག་མི་་་་་དགོས་པར་འགྱུར་བས་ཕན་ཐོགས་ཆེ། དབུས་གཙང་དུ་མཇལ་བའི་མགྲོན་པོ་རྣམས་ཀྱིས་ཀྱང་རྒྱུ་ནོམ་ཤ་ཁུད་དུ་མི་ཡལ་བར་་་་་ཆོས་ཕྱོགས་སུ་འགྲོ། ཕྱོགས་ཕྱོགས་ཀྱི་ར་ལུག་གཡག་གསུམ་མང་པོའི་སྲོག་ཀྱང་ཤུགས་ཀྱིས་ཐར་བས། སྐྱབས་མགོན་རྒྱལ་བ་པཎ་ཆེན་སོགས་བསྟན་འཛིན་གྱི་སྐྱེས་བུ་དམ་པ་རྣམས་ཀྱི་སྐུ་ཚེ་རིང་བས་ཚེ་བསྒྲུབས་ཞབས་བརྟན་གྱི་མཆོག་ཏུ་འགྱུར། ཤ་ཁྲག་ཇོ་བོའི་སྐུ་རྒྱབ་ནས་མ་བཙོངས་ན་བསྐོར་ལམ་གཙང་སིང་ངེ་བ་་་་་་བསྟན་པའི་མིག་རྒྱན་དུ་ཡང་མཛེས། སྡིག་སྒྲིབ་ཀྱིས་ཇོ་བོའི་བྱིན་རླབས་ཉམས་པ་ཡང་མི་ཉམས་པར་ཆེ་རུ་འགྲོ། ཤ་ཟོས་པའི་ཉེས་པ་སོགས་མེད་པར་སེམས་ཅན་མང་པོའི་ཚེ་ཐར་པའི་དགེ་བའི་མཐུས་ཕྱི་མར་ཡང་ལྷ་མིའི་གོ་འཕང་ཐོབ་ནས་བདེ། མདོར་ན་ཚེ་འདི་ཕྱི་གང་དུ་བདེ་བ་འབྱུང་བ་ཚད་ལྡན་གྱི་རྒྱལ་བའི་གསུང་་་་་རབ་དགོངས་འགྲེལ་ལ་བལྟས་ན་གསལ་བ་ཀུན་གྱི་ཐུགས་ན་་་་་་་མངའ་བ་དེ་རེད་གསལ་བཏབས་པ་མ་གཏོགས་ཞུ་ཅི་དགོས།གཞན་ཡང་ངེད་རྣམས་ཀྱིས་སོ་ཐར་བྱང་སེམས་སྔགས་སྡོམ་་་་་་་་རྣམས་ཁས་བླངས་ལམ་རིམ་བློ་སྦྱོང་ཕྱག་རྫོགས་ལམ་འབྲས་ཞི་་་་བྱེད་གཅོད་ཡུལ་སོགས་མདོ་སྔགས་ཆོས་ཀྱི་ཉིང་ཁུ་རྣམས་ཉམས་སུ་ལེན་མཁན་རྣམས་ཀྱིས་གྲལ་ཡིན་ཕྱིན་དངོས་སམ་བརྒྱུད་ནས་663

སེམས་ཅན་ལ་གནོད་པར་འགྱུར་བའི་ལས་ཐམས་ཅད་སྤངས་་་་་ནས་ཕན་གང་ཐོགས་བྱེད་དགོས། ཁྱད་པར་ཐེག་ཆེན་བྱོང་ཆུབ་མཆོག་ཏུ་སེམས་བསྐྱེད་ནས་བཟུང་སེམས་ཅན་ཐམས་ཅད་ཕ་མ་རུ་བསམས་ནས་ཉམ་ཐག་ཀུན་ལ་སྙིང་རྗེ་བསྐྱེད་དགོས། དྲིན་གཟོ་ལ་ཕན་འདོགས་བྱེད་དགོས་པ་དེ་བདེན་པར་ཁས་ལེན་ན།ད་ལྟ་སྟོན་པའི་རྗེས་འཇུག་ཏུ་ཁས་ལེན་པའི་འོ་སྐོལ་རྣམས་ཀྱིས་ཕ་མ་སེམས་ཅན་ཉམ་ཐག་ར་ལུག་གཡག་གསུམ་སོགས་ལ་དྲིན་གཟོ་རུ་ཕན་ཞིག་མི་འདོགས་རུང་། སྲོག་དབུགས་བཅད་པའི་ཤ་ཁྲག་དམར་བོ་ཟོས་ནས་ཕམ་གླན་པ་འདི་ཤིན་ཏུ་མི་རིགས་ཏེ།དེང་སང་འཇིག་རྟེན་པ་སྨོས་ཅི་དགོས། དགེ་འདུན་པ་རྣམས་ཀྱིས་ཕལ་ཆེ་བའི་ལོངས་སྤྱོད་ཀྱི་གཞི་མ་ཤ་འདི་ཁོ་ན་ལ་བྱས་ཚེ།ཟ་བ་པོ་མང་བཞིན་ཕ་མ་ར་ལུག་གི་སྲོག་ལ་འཚེ་བ་མང་བོ་འདི་བྱུང་བ་ཡིན་པས། དགེ་འདུན་པ་རྣམས་ཀྱིས་སྡིག་ཟས་ཕ་་མའི་ཤ་ཁྲག་དམར་པོ་ལ་ལོ་ངས་སྤྱོད་པ་འདི་སྟོན་པའི་རྗེས་འཇུག་་་་་་་་་་རྣམས་ཀྱི་སྤྱོད་ཡུལ་ཞིག་གཏན་ནས་མ་ཡིན། སྙིང་རྗེ་མེད་པའི་བདུད་དང་སྲིན་པོ་གཤིན་རྗེ་རྣམས་ཀྱི་སྤྱོད་པ་མ་ནོར་བ་དངོས་ལག་ལེན་ལ་བཏབ་པ་ཡིན་པས། བསྟན་འགྲོ་ལ་གཅེས་སྤྲས་མཛད་འདོད་པའི་བྱང་ཆུབ་སེམས་དཔའ་འདྲ་ཡོད་ན། སྙིགས་དུས་བཙུན་པ་རྣམས་ཀྱི་སྤྱོད་ཁྱེར་ངན་པ་འདི་ལ་ཐུགས་རྗེ་རེ་་་་་664

གཟིགས་དགོས་ཏེ། ལྕང་སྐྱ་ཐམས་ཅད་མཁྱེན་པའི་ཞལ་གྱི་བུམ་བཟང་ལས། སེམས་ཅན་ཤ་ཁྲག་རུས་གསུམ་སྤུངས་དཀྱིལ་དུ། །གྲི་འཕྱར་མཆིལ་མིད་ཆེས་ཆེར་རིངས་ཤིང་རྔམས། །དཔུང་ཚོགས་དགྲ་བགེགས་འདུལ་ལ་ཆས་འདྲ་བའི། །དགེ་འདུན་གཟུགས་བརྙན་རྣམས་ལ་ཐུགས་རྗེས་གཟིགས། །ཞེས་གསུངས་པ་དེ་ཐུགས་ཤིན་ཏུ་མད་དེ། དེའི་རྒྱུ་མཚན་ཡང་འདི་ལྟར་སོམས་དང་ཧ་གོ་ཡོང་། ཕ་མ་ར་ལུག་འབྲི་གཡག་ལ་སོགས་སེམས་ཅན་ལས་ངན་པ་མང་པོ་ཡུལ་ཐག་རིང་པོ་ནས་དེད་འོང་དུས་ལྟོགས་སྐོམ་ངལ་བས་སྡུག་བསྔལ་མྱང་། བཤན་པའི་སྒོ་དྲུང་དུ་སླེབས་ནས། སྡིག་ཅན་བཤན་པ་མིག་དམར་གྱི་ལག་ཏུ་སྤྲདེ་ནས་མགོ་བཅད་དེ་གསོད་པའམ། ཡང་ན་ཁ་བསུམ། ཡང་ན་རྩིབ་ལོགས་ནས་སྙིང་ལ་གྲི་ཕྲ་མོའམ་འབུག་རྣོན་པོ་རྒྱག ཡང་ན་བྲང་གཤགས་ནས་ཁོག་ཏུ་ལག་པ་བཏང་ཏེ་སྲོག་རྩ་དམར་པོ་བཅད་ནས་གསོད་པའི་དུས་སྐབས་རྣམས་སུ། ར་ལུག་གང་ཡིན་ཡང་དངངས་ཤིང་སྐྲག་ནས་འཐེན་བསྐོར་བྱས། སྐད་འདོན་སུག་བཞི་འདར། བཤན་པའི་གདོང་ལ་མིག་ཧྲིག་ཏྲིག་བལྟ། ལུག་འགའ་རེ་མིག་མཐར་ཆུ་འཁྱིལ་མཆི་མ་ཁྲིལ་ལེར་གཏོང་། སྙིང་རྗེ་རྒྱུ་དེ་ན་ཡོད་མོད། དེ་མཐོང་ཞིང་ཐོས་ན་བླ་མ་དགེ་འདུན་པ་ཞིག་མི་དགོས། རྒན་རྒོན་གཞོན་ནུ་སྙིང་རྗེ་ཅན་གྱི་མིག་ནས་མཆི་665

མ་འཆོར། དེ་ཚོ་བསམ་ན་ཤ་ཟོས་པ་ཕ་མ་གཉིས་ཀྱི་ཤ་ཟོས་པ་ལས་ཐུ། སྲོག་དབུགས་གཅོད་དུས་བཟོད་གླགས་མེད་པའི་ན་ཚ་སྡུག་བསྔལ་བསམ་གྱིས་མི་ཁྱབ་པ་མྱང་། ཇ་ཐེབ་རེ་ལ་འཆི་རྒྱུ་མེད། ལུས་པོ་ཤིག་ཤིག་ཡོམ་ཡོམ་འགུལ། འོ་སྐོལ་རྣམས་ཀྱི་མགོ་གཅོད་པ་དང་། ཁ་སྣ་བསུམ་པའམ། ཡང་ན་ཁོག་ཏུ་ལག་པ་བཏང་ནས་སྲོག་རྩའི་འཐེན་པ་ཕར་ཞོག རང་གི་ཤ་སེན་མོ་གཉིས་ཀྱི་བར་དུ་འཚིར་དང་། དེ་ཙམ་གྱི་སྡུག་བསྔལ་མི་བཟོད་ན། ཕ་མ་ར་ལུག་རྣམས་ཀྱིས་དེ་བས་བརྒྱ་སྟོང་འགྱུར་གྱི་སྡུག་བསྔལ་མྱང་ནས་ཤི་བ་ཡིན་པས། དེ་ལྟར་རང་ལུས་དཔེ་བླངས་བསམ་མནོ་ཞིབ་ཏུ་བཏང་ན་བྱང་ཆུབ་སེམས་དཔའ་རྣམས་སྙིང་རླུང་ལྡངས་ན། འོ་སྐོལ་རྣམས་ལ་སྙིང་མེད་ན་མ་གཏོགས་ཡོད་ན་སྙིང་རྗེ་ཞིག་སྐྱེ་དགོས་ཏེ། དཔེར་ན་ཚེ་འདིའི་རང་གི་མ་རྒན་གཞན་གྱིས་བསད་ནས་ཤ་བཙོས་དྲངས་ན་མ་དེ་ལ་སྙིང་རྗེ་་་་་་་་་་སྐྱེའམ་མི་སྐྱེ། དཔེ་དེ་བཞིན་དུ་ར་ལུག་གཡག་གསུམ་གང་ཡིན་ཡང་རང་གི་ཚེ་སྔོན་མའི་མ་དྲིན་ཅན་ཡིན་པས། གཞན་གྱེས་བསད་ནས་བྱེན་ཡང་སྙིང་རྗེ་ཞིག་ཅིའི་མི་སྐྱེ། གལ་ཏེ་སྙིང་རྗེ་མི་སྐྱེ་རུང་། འདོད་སྲེད་ཅིག་སྐྱེས་ནས་ཟ་མཁན་རྣམས་ལས་ཀྱི་སྲིན་བོ་བས་སྙིང་རྗེ་ཆུང་ཞིང་། ཁྲ་དང་སྤྱང་ཀི་བས་ཤ་དད་ཆེ་བ་ཡིན་ཏེ། སྔོན་རྒྱལ་པོ་གླང་དར་གྱིས་བསྟན་པ་བསྒྲུབས་ནས་བསྟན་པ་666

ཕྱི་དར་གྱི་དུས། ལྷ་བླ་མ་ཡེ་ཤེས་འོད་ཀྱིས་བོད་ཀྱི་ཆོས་ལོག་པར་སྤྱོད་ཚད་ལ་བཀའ་ཤོག་བརྫངས་པ་ལས། ལས་ཀྱི་སྲིན་པོ་བས་ནི་སྙིང་རྗེ་ཆུང་། །ཁྲ་དང་སྤྱང་ཀི་བས་ནི་ཤ་དད་ཆེ། །སོགས་གསུངས་ནས། སྡེ་སྣོད་གསུམ་གྱི་ཆོས་ལ་སྐུར་བཏབ་ནས། །མནར་མེད་དམྱལ་བར་སྐྱེ་བ་སྙིང་རེ་རྗེ། །གསུངས་པ་ཐུགས་བདེན་ཏེ། ཤ་ཡི་ཕྱིར་ཕ་མ་སེམས་ཅན་མང་པོའི་སྲོག་ལ་ཉིན་རེ་བཞིན་འཚེ་བ་མཐོང་ཐོས་བཞིན་དུ་བླ་མ་དགེ་བཤེས་རྣམས་ཀྱི་རྒྱུད་ལ་ཡང་སྙིང་རྗེ་ཞིག་མི་སྐྱེ། སེམས་ཅན་འདི་ཀུན་སྙིང་རྗེ་ཤ་འདི་སྡིག་པའི་རྩ་བ་རང་རེད། ཤ་ཟ་མི་རུང་བར་འདུག་ཅེས་ཆོས་ཤིག་ཀྱང་མི་གསུང་བར་ཅི་བདེར་ལོངས་སྤྱོད་ན་སྙིང་རྗེ་་་་་་མེད་པའི་སྲིན་པོ་ལས་ངན་ཏེ། ལྷོ་ནུབ་སྲིན་པོའི་ཡུལ་ན་ཡང་སྲིན་པོ་རྒན་པ་རྣམས་ཀྱི་ཁ་སྐད་ལ། སྲིན་པོ་གདོང་དམར་བོད་ཀྱི་ཡུལ་ན་ཤ་ཁྲག་ཟོས་འཐུང་བ་ཙམ་དུ་མ་ཟད། རུས་པ་ཡང་བརྡུངས་ནས་ཁུ་བ་འཐུང་བ་རེད་དེ་ཞེད་གི་ཞེས་གླེང་སྐད། དེས་ན་སྲིན་པོ་ལས་ངེད་ཚོ་སྙིང་རྗེ་ཆུང་། སྙིང་རྗེ་མེད་པའི་སྲིན་པོ་ཞིག་གཞན་ན་ཡོད་མ་སེམས། ཁྲ་དང་སྦྱང་ཀི་སོགས་ཀྱིས་ཉི་མ་རེ་གཉིས་རེ་ལ་ཤ་མེད་པར་འདུག་དུས་མང་། ཤ་ཡིས་འགྲངས་ཚེ་ལྟོགས་རགས་བར་དུ་ཤའི་ཕྱིར་དུ་མི་འབད་པར་ས་ཞིག་ལ་་་་་བབས་ནས་ལྷོད་དེ་སྡོད། ངེད་ཚོའི་བླ་མ་དཔོན་པོ་ལ་སོགས་པའི་667

མི་ཕལ་ཆེ་བ་ཉིན་གཅིག་ལ་ཤ་མེད་པར་སྡོད་མི་ཚུགས། ཤས་རྒྱགས་རུང་ད་དུང་ཕྱིན་ཆད་ཟ་དགོས་སྙམ་ཤ་མང་པོ་ཉོ། ཤ་རིན་གྱི་ནོར་རྫས་མང་པོ་གསོག་འཇོག་བྱེད་པས། ཁྲ་དང་སྤྱང་ཀི་རྣམས་ལས་ངེད་ཚོ་ཤ་དད་ཆེ་ངེས། དེས་ན་སྡེ་སྣོད་གསུམ་ན་སྟོན་པའི་རྗེས་འཇུག་རྣམས་ཀྱིས་སེམས་ཅན་ལ་དངོས་སམ་་་་་་་་བརྒྱུད་ནས་གནོད་པའི་བྱ་སྤྱོད་ངན་པ་འདྲ་གཏན་ནས་བྱེད་མི་རུང་ཞེས་གསུངས་ཚད་ལ། ཁ་གསེང་ནས་མིན་ཞེས་མ་སྨྲས་པ་ཙམ་མ་གཏོགས་དོན་གྱིས་སྐུར་བ་བཏབ་པར་འགྱུར་བས།མནར་མེད་དམྱལ་བར་སྐྱེ་ངེས། ཅི་ལ་མི་སྐྱེ། དེ་རུ་སྐྱེ་བའི་རྒྱུ་བསྒྲུབ་པའི་འོ་སྐོལ་སྙིགས་དུས་ཀྱི་ཆོས་པའི་གཟུགས་བརྙན་ཕལ་ཆེ་བ་རྣམས། ལྷ་བླ་མ་ཡེ་ཤེས་འོད་སོགས་སར་གནས་ཀྱི་བྱང་ཆུབ་སེམས་དཔའ་རྣམས་ཀྱི་སྙིང་རྗེའི་ཡུལ་ལས་གཞན་འོས་ཅི་་་་ཡོད་ལེགས་པར་སོམས་དང་ཧ་གོ་ཡོང་། འོ་ན་སངས་རྒྱས་ཀྱིས་རྗེས་འཇུག་རྣམས་ལ་རྣམ་གསུམ་དག་པའི་ཤ་གནང་ངོ་ཟེར་ན།གནང་བ་བྱིན་པ་ལ་ཡང་རྣམ་པ་མང་བས། ཐམས་ཅད་པོ་ར་ཆུ་ལ་བརྒལ་བ་བཞིན་བྱེད་ག་ལ་རུང་། ཡུལ་ཕྱོགས་དེ་ན་ཤ་མ་གཏོགས་འཚོ་བའི་ཟས་གཞན་མེད། ཡུལ་དུས་ཀྱི་དབང་གིས་སྲོག་འཚོ་བའི་ཕྱིར་བསྟེན་དགོས་པ་བྱུང་ན། དགག་བྱ་བ་ལ་དགོས་པ་གཙོ་བྱ་བ་ཡིན་པས། རྣམ་གསུམ་དག་པའི་ཤ་ཅུང་ཟད་668

ཙམ་རེ་བསྟེན་ཆོག །དགེ་སློང་རྒན་པ་རླུང་གིས་འཆི་ལ་ཉེ་བའི་ནད་རྩི་ལ་ཟས་གཞན་གྱིས་ཕན་པ་མ་བྱུང་བར་ཤས་ཕན་ན་རྣམ་གསུམ་དག་པའི་ཤ་བསྟེན་ཆོག་ཅེས་གསུངས་པ་ཡིན་གྱི། གཞན་ཟས་དཀར་གསུམ་མངར་གསུམ་རྩམ་བགྲོ་ཞིབ་འབྲས་སོགས་ཅི་འདོད་ཟ་རྒྱུ་ཡོད། དགོས་པ་གཞན་མེད་བཞིན་དུ་བསྟེན་རུང་ཆོག་ཅེས་པའི་ཚིག་ཏུ་འཁྲུལ་བར་མི་བྱ་སྟེ། དེ་ཡིན་ན་སངས་རྒྱས་ཀྱི་ཕྱིན་ཆད་ངའི་ཉན་ཐོས་རྣམས་ཤ་བཟར་མི་རུང་ངོ་ཞེས་བཅས་པ་མཛད་པ་དང་། ཤ་ཆང་གཉིས་རང་གིས་ལོངས་སྤྱོད་པ་ལྟ་ཅི་སྨོས། གཞན་ལ་བྱིན་པ་ཡང་དམྱལ་བ་ངུ་འབོད་དུ་སྐྱེ་ཚུལ་སོགས་ཤ་ཟོས་པའི་ཉེས་དམིགས་མཐའ་ཡས་པ་གསུངས་པ་་་་་་་་ཐམས་ཅད་རྫུན་ཡིན་ཞེས་སྨྲ་དགོས། གཞན་ཡང་སངས་རྒྱས་ཀྱིས་རྣམ་གསུམ་དག་པའི་ཤ་བཤན་པའི་ལག་ནས་བླངས་་་་་་་་་་་གསུངས་པ་ཡང་རྣམ་པ་མང་། དེ་ཡུལ་དུས་དང་བསྟུན་དགོས་ཏེ།སྔོན་སངས་རྒྱས་ཀྱི་དུས་དང་། དེང་སང་གི་དུས་ཀྱི་དགེ་འདུན་པ་དང་བཤན་པ་རྣམས་ཀྱིས་བསམ་སྦྱོར་གཅིག་དོགས་མོད།སངས་རྒྱས་ཀྱི་དུས་ལུང་རྟོགས་ཀྱི་བསྟན་པ་དར་བས། དགེ་འདུན་པ་རྣམས་བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་གཞན་་་་དབང་དུ་སོང་ནས་ཤ་མི་ཟ་ནོར་རྫས་གསོག་འཇོག་གཏན་ནས་མི་བྱ། ཕྱོགས་གཅིག་ཏུ་འཚོགས་ནས་དུས་རྒྱུན་མི་སྡོད། བོད་669

བཞིན་དགོན་པ་མང་པོ་ཡང་མེད། དེའི་དུས་ཀྱི་བཤན་པ་རྣམས་ཀྱིས་ཀྱང་རང་གི་ཁ་དང་ཉེ་འབྲེལ་སོགས་ཀྱི་ཆེད་མ་གཏོགས་་་་་་གཞན་དགེ་འདུན་པས་ལོངས་སྤྱོད་སྙམ་དེ་ལ་དམིགས་ནས་ར་་་་ལུག་གཅིག་ཙམ་ཡང་གསོད་པའི་བསམ་སྦྱོར་མེད། དེའི་དུས་དགེ་འདུན་པ་རྒན་པ་རླུང་ཤས་ཆེ་བ་འཆི་ལ་ཉེ་བའི་རླུང་ནད་ལ་ཕན་ཕྱིར་བཤན་པའི་ལག་ནས་ཤ་ཅུང་ཟད་རེ་བླངས་ནས་་་་་་ཟོས་ཀྱང་རྣམ་གསུམ་དག་པ་ཡིན་པ་དེ་བདེན་ཡང་། དེང་སང་སངས་རྒྱས་ཀྱི་བསྟན་པ་དར་དར་འདྲ་ཡང་། ལུང་གི་བསྟན་པ་ཙམ་མིན་རྟོགས་པའི་བསྟན་པ་ཉམས་པའི་དུས་ངན་འདིར།དགེ་འདུན་པ་ཕལ་ཆེ་བ་དུག་གསུམ་དུག་ལྔའི་གཞན་དབང་དུ་སོང་། སྡིག་ཟས་ཕ་མའི་ཤ་ཁྲག་འདི་ལོངས་སྤྱོད་གྱི་གཞི་མར་བསྟེན། གསོག་འཇོག་ཁྱིམ་པ་ལས་ཆེ་བ་བྱས་དགོན་ཆེན་ཡང་མང་པོ་ཚུགས་བྱུང་ཚེ། བཤན་པ་རྣམས་ཀྱིས་ཀྱང་དགེ་འདུན་པ་རྣམས་ཀྱིས་ཤ་ཟ་བ་དང་རིན་ཆེན་པོ་བྱེན་ནས་ཉོ་བ་ཤེས། དགེ་འདུན་པ་སྤྱི་ལ་དམིགས་ནས་ཕ་མ་ར་ལུག་མང་པོ་བསད། དགེ་འདུན་པ་རྣམས་ལ་ཤ་དགོས་ཤའི་ཕྱིར་དུ་ཕ་མའི་སྲོག་གཅོད་་་་་་དགོས། སྲོག་གཅོད་པ་ལ་བཤན་པ་འཇོག་དགོས་བྱུང་ནས།བཤན་པ་ཡོད་ཚད་བསམ་བཞིན་དུ་དགོན་པའི་ཐག་ཉེར་བཞགབཤན་པས་དགེ་འདུན་པ་སྤྱི་ལ་དམིགས་ནས་ཕ་མ་ར་ལུག་་་་་་་་་670

གཡག་གསུམ་གསོད་པ་མཐོང་ཐོས་དོགས་གསུམ་ཡོད་བཞིན་དུ།རྣམ་གསུམ་དག་པ་ཡིན་ཞེས་སྨྲས་ན། དེ་དགེ་འདུན་པ་ཡོངས་ལ་བརྫུན་གྱི་ཕམ་པ་ཡང་འབྱུང་ཉེན་ཆེ་ལ། དགེ་འདུན་ཡོངས་ཀྱི་ཁ་ནས་མ་བཤད་པ་མ་གཏོགས་དོན་གྱིས་བཤན་པ་རྣམས་ལ་་་་་་་་་་གསོད་པ་ཁྱེད་ཚོས་སོད་དང་ཉོ་བ་ངེད་ཚོས་ཉོ་ཞེས་བཤད་པ་་་་་དང་ཁྱད་པར་མེད། ཁ་ནས་ཕར་ལུག་འདི་སོད་དང་། བཤན་པས་ཚུར་ལ་དགེ་འདུན་པ་རྣམས་ལ་དམིགས་ནས་ལུག་འདི་་་་་་་ཙམ་ཞིག་བསད་ཅེས་མ་བཤད་པ་ཙམ་གྱིས་རྣམ་གསུམ་དག་་་་་་་པར་མི་འགྱུར། དེས་ན་དེང་སང་དགོན་པའི་ཐག་ཉེའི་བཤན་པས་བསད་པའི་ཤ་འདི་རྣམ་གསུམ་མི་དག་པར་མ་ཟད། ཕྱོགས་དེར་འཚོགས་པའི་དགེ་འདུན་ཤ་བཞེས་ཚད་སྤྱི་ལ་དམིགས་ནས་བསད་པའི་བསྔོས་ཤ་ཡིན་པས། བློ་གྲོས་དང་ལྡན་པ་རྣམས་ཀྱིས་དགོན་མཐའ་ན་གནས་པའི་བཤན་པས་བསད་པའི་ཤ་འདི་ལོག་འཚོ་རུ་བསམས་ནས་འཇོམ་པ་གལ་ཆེ། དེས་ན་སངས་རྒྱས་ཀྱི་གསུང་དེ་འདྲའི་རིགས་ཡུལ་དུས་དང་བསྟུན་ཤེས་དགོས། དེང་སང་བླ་མ་རྣམས་ལ་ཡང་སྦྱིན་བདག་གིས་ཁྱེད་ཀྱི་འཚོ་བ་ལ་ལུག་ཅིག་བསད་ནས་ཤ་འདྲེན་རྒྱུ་ཡིན་ཞེས་ཞུས་ན། ངོ་ཚ་ནས་འཛེམ་པ་འདྲ་ཡིན་ན་མ་གཏོགས། སྦྱིན་བདག་གིས་བླ་མ་ལ་དམིགས་ནས་ལུག་བསད་དེ་དྲངས་ན། ལུག་དེའི་གང་ཡིན་ཡང་བླ་མས་671

མཐོང་ཐོས་དོགས་གསུམ་ཡོད་ཀྱང་། རང་གིས་ཟོས་པས་མི་ཆོག་གཞན་ལ་ཡང་ཟོ་ཟོ་ཟེར་གྲྭ་པ་རྣམས་གྲོགས་སུ་སྦྲན་ནས་ཟ་བ་་་་མང་། བསྔོས་ཤ་ཟེར་བ་དེ་བླ་མ་ཡིན་ཡང་ཁྱེད་ལ་ལུག་བསད་ནས་འདྲེན་རྒྱུ་ཡིན་ཞེས་ཞུ་དགོས་པ་མིན། བླ་མ་ལ་དམིགས་ནས་བསད་པ་དེ་བླ་མ་ཁོ་རང་གིས་མཐོང་ཐོས་དོགས་གསུམ་བྱུང་བ་དེས་ཆོག་ཡོང་། གལ་ཏེ་རྣམ་གསུམ་དག་རུང་སོ་ཐར་བྱང་སེམས་སྔགས་སྡོམ་བླངས་ནས། ལམ་རིམ་བློ་སྦྱོང་ཕྱག་རྫོགས་ལམ་འབྲས་ཀྱི་ནང་ལྟར། བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་སྦྱོང་བའི་བྱང་ཆུབ་སེམས་དཔའ་འམ། ཉན་ཐོས་ཀྱི་ཆ་ལུགས་འཛིན་པ་རྣམས་ཀྱིས་སེམས་ཅན་ར་ལུག་རྣམས་ཕ་མ་རུ་བསམས་ནས།དེའི་སྲོག་ལ་གནོད་ཀྱིས་དོགས་ནས་མི་ཟ་བ་དང་སངས་རྒྱས་ཀྱི་བསྟན་པ་སྙིང་རྗེ་ལ་རག་ལས་པས། བསྟན་པའི་མིག་རྐྱེན་ལ་ཕན་པའི་ཕྱིར་ཡང་ཤ་གཏན་ནས་མི་ཟ་བ་ཞིག་གལ་ཆེ་སྟེ། འབྲུག་པ་ཀུན་ལེགས་ཀྱིས། བསམ་མནོ་བཏང་ན་ཕ་མའི་ཤའམ་བུའི་ཤ་སུས་ཟ་ནུས། ཉན་ཐོས་རྣམས་ཁ་ཤ་ཟ་བར་འདོད་པ་དང་། རང་ལ་ཉེས་པར་འགྱུར་བའི་དམིགས་ཤ་མ་བྱུང་ན། དེས་ཆོག་པར་བརྩིས་ནས། ཉན་ཐོས་རྣམ་གསུམ་དག་པའི་ཤ། །ཟ་བར་རུང་གིས་མི་ཟ་ན། །ལྷས་སྦྱིན་གྱི་ནི་བརྟུལ་ཞུགས་འགྱུར། །གསུངས་པ་ལ་འཁྲིས་ནས་ཤ་བཞེས་ཀྱིན་འདུག་སྟེ། འདི་ལ་མཚུངས་པ་ཞིག་672

ཞུ་ན། སྟུ་ཤར་པོ་གསུམ་འཁོར་བ་ཞིག་ལ་བྱས་ཨེ་ཆོག མི་ཆོག་ན་ཚོང་འདུས་གསུམ་དུ་མ་བྲིན་པའི་ཤ་ཡང་ཟོས་མི་ཆོག དོན་ལ་མི་བསམ་པར་ཚིག་ལ་འཁྲིས་པ་འདིས་ཕུགས་སྐྱོན་གཅིག་ནི་རང་ལ་འོང་གསུངས། འོ་ན་ལྷ་ས་གཞིས་ཀ་རྩེ་སོགས་ཀྱི་བཤན་པ་འདི་རྣམས་ཀྱིས་ནང་ནས་སངས་རྒྱས་བྱང་སེམས་ཀྱི་སྤྲུལ་་་་་་་བས་ཡར་འདྲེན་པ་ཡང་ཡོད་སྲིད། སྔོན་ཡང་ཡོད་པའི་རྒྱུ་མཚན་ལོ་རྒྱུས་འདུག་པས། ལྷ་སའི་བཤན་པ་འདི་རྣམས་ཀྱི་ལག་ནས་ཉོས་ན་ཉེས་པ་མེད་ཟེར་ན། སྔོན་དེ་འདྲ་རེ་རེ་ཙམ་བྱུང་འདུག་དེང་སང་ཡང་ལོས་ཡོད་སྙམ་པ་དེ་དག་སྣང་སྦྱངས་པ་ཡིན་ན་་་་་ལེགས་ཏེ། ཁ་ཤ་ཟ་འདོད་པའི་གཡོ་སྒྱུ་མིན་ན་རུང་སྟེ། ལྷ་སའི་བཤན་པ་ཐམས་ཅད་ཀྱིས་འདྲེན་གྱིན་ཡོད་སྙམ་ནས་ཤ་ཟ་ག་ལ་རུང་། བཤན་པ་སྟོང་གི་ནང་ན་ཡང་འདྲེན་མཁན་གཅིག་ཀྱང་ཨེ་ཡོད་ཅི་ཤེས། སུ་ལ་མངོན་ཤེས་ནི་མེད། བཤན་པ་རྣམས་ཀྱིས་རྣམ་ཤེས་དག་ཞིང་དུ་དྲངས་རྟགས་ཁྱད་པར་ཅན་བསྟན། བླ་མ་དམ་པའི་མངོན་ཤེས་ཀྱིས་མཁྱེན་ནས་དེས་འདྲེན་པར་ཐག་ཆོད་ཅེས་ལུང་བསྟན་ཐོབ་པའི་བཤན་པ་ཡོད་ན་ལེགས་ཏེ། དེ་འདྲ་དཀོན། གལ་ཏེ་དེ་འདྲ་ཡོད་ཀྱང་སྔོན་སངས་རྒྱས་བྱང་སེམས་རྣམས་ཀྱིས་ཕ་མ་སེམས་ཅན་ཤི་བའི་རྣམ་ཤེས་དག་ཞིང་དུ་་་་་་་་་དྲངས་ཟེར་བ་རྣ་ཐོས་ཡོད་པས་དེ་ལུགས་མཛད་ན་ལེགས་ཀྱི།673

སྲོག་བཅད་ནས་རྣམ་ཤེས་དག་ཞིང་དུ་འདྲེན་པ་འདི་འཕྲལ་དུ་ཕ་མ་སེམས་ཅན་སྡུག་ལ། ཕུགས་སུ་རྒྱལ་བ་སྲས་བཅས་ཀྱི་རྣམ་ཐར་དང་ཡང་མི་མཐུན་པའི་འདྲེན་ཚུལ་བཙོག་པ་ཞིག་རེད།དེས་ན་སངས་རྒྱས་བྱང་སེམས་རྣམས་ཀྱིས་ཀྱང་བསྟན་པའི་་་་་་་་ཞབས་འདྲེན་འདི་རེ་ཞིག་འཇོག་རོག་གྱིས། འོ་ན་ཤ་ནི་སྙིང་རྗེ་ཅན་གྱིས་ཟ། །ཆང་ནི་དམ་ཚིག་ཅན་གྱིས་འཐུང་། །གསུངས་པའང་འདུག་པས། སྙིང་རྗེ་ཅན་གྱིས་ཤ་ཟོས་ན་སྐྱོན་མེད་ཟེར་ན།དེ་ཡིན་ན་སངས་རྒྱས་དང་འཁོར་ཉན་ཐོས། རྒྱན་དྲུག་མཆོག་གཉིས། ཇོ་བོ་རྗེ་ཡབ་སྲས་སོགས་སྐྱེས་ཆེན་དམ་པ་རྣམས་ཀྱིས་ཤ་ཆང་མ་བཞེས་པར་འདུག་པས། དེ་རྣམས་ལ་སྙིང་རྗེ་དང་དམ་ཚིག་མེད་པ་ཡིན་ནམ། ཡང་ན་དེ་དག་རྣམས་ལས་ཁྱོད་ལ་སྙིང་རྗེ་ཆེན་པོ་ཡོད་ཅེས་ཁས་ལེན་དགོས་པར་འགྱུར། དེས་ན་སྙིང་རྗེ་ཅན་གྱིས་ཕ་མ་སེམས་ཅན་གྱི་ཤ་ཁྲག་དམར་པོ་ཟ་དོན་མེད། ཤ་ཟ་བ་ལ་སྙིང་རྗེ་མེད་དེ། ཞི་བྱེད་ཀྱི་རྒྱུད་ལས། ཤ་ཟ་བ་ལ་སྙིང་རྗེ་མེད། །གསུངས། འོ་ན་ཤ་ནི་སྙིང་རྗེ་ཅན་གྱིས་ཟ་གསུངས་པ་ལ་དགོངས་གཞི་ཅི་ཡོད་ཟེར་ན། བྱང་ཆུབ་སེམས་དཔའ་སྙིང་རྗེ་ཅན་གྱིས་བསྟན་འགྲོ་ལ་དགོས་པ་ཆེན་པོ་ཡོད་ཚེ། རྨ་ལ་ཕན་ཕྱིར་ཁྱི་ཚིལ་གླན་པ་ལྟར་སྲེད་པ་མེད་རུང་། གཞན་ལ་ཕན་པའི་དགོས་པའི་དབང་གིས་སྙིང་རྗེ་བཞིན་ཟ་བ་ལ་དགོངས་ནས་དེ་674

སྐད་གསུངས་པ་ཡིན་ལ། རང་དགར་སྙིང་རྗེ་ཅན་གྱིས་ཕ་མའི་ཤ་ཟ་བ་ཕར་ཞོག་ལག་ཏུ་ཡང་ལེན་པར་མི་འགྱུར། དེང་སང་དགོས་པ་གང་ཡང་མེད་པར་ཤ་ཟ་བ་རྣམས་ནི་རང་གི་ནང་ན་སྙིང་རྗེ་མེད་པའི་རང་མཚང་ཕྱིར་བསྟན་པ་ཡིན་པས་གཞན་མ་སེམས།མདོ་ཏྲིལ་གྱིས་དྲིལ་བའི་སྙིང་པོ་ལ། དེང་སང་སྡེ་དགོན་ཕལ་ཆེ་བའི་ལོངས་སྤྱོད་ཀུན་གྱི་གཞི་མ་རུ་ཤ་ཟ་བ་འདིས་ཕ་མ་ར་ལུག་འབྲི་གཡག་བྱ་ཕག་ལ་སོགས་པའི་སྲོག་ལ་འཚེ་བ་བྱུང་ནས།སེམས་ཅན་གྱི་བདེ་སྐྱིད་འཕྲོག རྒྱལ་བའི་བཀའ་དང་འགལ་བས་སངས་རྒྱས་ཀྱི་བསྟན་པ་བཤིག་པར་འདུག །དགེ་འདུན་པ་རྣམས་ཀྱིས་ཤ་མི་ཟ་བ་ཞིག་བྱུང་ན་ཉེས་བྱས་ཀྱི་སྒོ་མང་པོ་ཞིག་རང་བཞིན་གྱིས་ཁེགས་ནས། བསྟན་པ་ཡང་ཡུན་རིང་དུ་གནས་ཤིང་སེམས་ཅན་ལ་བདེ་སྐྱིད་འབྱུང་བར་འགྱུར་ངེས། དེས་ན་རྒྱལ་བ་གཉིས་པ་བློ་བཟང་གྲགས་པའི་དཔལ་ལ་སོགས་པའི་་་་་་་གསར་རྙིང་གི་གྲུབ་མཐའ་ཕལ་མོ་ཆེས་རང་རང་གི་བསྟན་པ་ལ་གཅེས་སྤྲས་སུ་མཛད་འདོད་པའི་ཕྱི་རབས་ཀྱི་བླ་མ་ཆོས་རྒྱལ་་་་་་རྣམས་ཀྱིས། སྔོན་སངས་རྒྱས་ཀྱི་དུས་རྒྱ་གར་དུ་ཁྲིམས་ཇི་ལྟར་བཅས་པ་དང་། བོད་དུ་བསྟན་པ་སྔ་དར་གྱི་དུས་རྒྱལ་པོ་ཁྲི་སྲོང་སྡེའུ་བཙན་གྱིས་ཆོས་ཁྲིམས་ཇི་ལྟར་བསྡམས་པ་དེ་ལྟར། དགེ་འདུན་ཡོངས་ཀྱིས་ཀྱང་སྐོམ་དུ་དཀར་དང་ཇ་གསོལ་ཞིང་། ཟས་675

སུ་འབྲུ་དང་བུར་སྦྲང་མར་ཐུད་སོགས་སྡིག་མེད་ཀྱི་ཟས་མ་་་་་་་་་གཏོགས་སྡིག་ཟས་ཤ་སོགས་ཟ་མི་རུང་བའི་ཆོས་གསུངས་ཁྲིམས་ཀྱང་འཇོག་དགོས་ཏེ། སངས་རྒྱས་ཀྱི་ཞལ་ནས། ཤ་ནི་གཅན་གཟན་རྣམས་ཀྱི་ཟས། །བཟར་མི་རུང་བར་ཐུབ་ཆེན་གསུངས། །ཟོས་ན་ཉེས་པ་གང་ཡིན་དང་། །མ་ཟོས་པ་ཡི་ཡོན་ཏན་དག །ཤ་ཟ་དེ་ལ་གང་ཡོད་པ། །བློ་གྲོས་ཆེན་བོས་ཤེས་པར་གྱིས། །འཁྲུལ་བ་དང་ནི་གཉེན་བྱས་དང་། །ཁུ་ཆུ་ཁྲག་ལས་བྱུང་བའི་ཕྱིར། །འབྱུང་བོ་རྣམས་ནི་དངངས་གྱུར་པས། །རྣལ་འབྱོར་ཅན་གྱིས་ཤ་མི་བཟའ། །ཞེས་དང་། རྒྱལ་པོ་ཁྲི་སྲོང་ལྡེའུ་བཙན་གྱིས། རབ་བྱུང་མཁན་པོས་སྡོམ་ཕོག་ཁྲིམས་བཅས་བཞིན། །སྡེ་སྣོད་གསུམ་ནས་ཇི་ལྟར་བཤད་བཞིན་གྱིས། །དགེ་འདུན་སྐོམ་དུ་དཀར་དང་ཇ་གསོལ་ཅིག །ཟས་སུ་འབྲུ་དང་བུར་སྦྲང་མར་ཐུད་གསོལ། །གོས་སུ་ཐང་ཤམ་དུར་སྨྲིག་ཆས་མཛོད་ཅིག །གནས་སུ་གཙུག་ལག་ཁང་སྡེའི་ནང་དུ་བཞུགས། །ཆང་ནག་ཤ་དང་ལྷད་ཟས་མ་བསྟེན་ཅིག །གསུངས་སོ། །དེས་ན་དེང་སང་བོད་དུ་ཆོས་དར་ཡུན་རིང་ཞིང་དར་ཆེས་དྲགས་པས། ཐམས་ཅད་ཆོས་བྲེད་དུ་སོང་ནས་དགོན་སྡེ་དང་གཙུག་ལག་ཁང་གི་ཐག་ཉེར་མཐོང་་་་་་་ཐོས་དོགས་གསུམ། ཕུང་བའི་སྡིག་པའི་གྲོགས་པོ་བཤན་པ་ལག་དམར་བཞག་ནས་ཕ་མར་ལུག་བརྒྱ་སྟོང་མང་པོ་བསད། ཤ་ཡི་676

རྩིག་པ་བརྩིགས། ཁྲག་གི་ཆུ་རྒྱུན་བཙུགས་ནས་བསྟན་པ་ལ་རྨ་ཕབ། སེམས་ཅན་ལ་སྡུག་གཏོང་བ་འདི་ལ་བསྟན་པའི་བདག་པོ་སྟོན་པ་སངས་རྒྱས་དང་། རྒྱལ་བ་བློ་བཟང་གྲགས་པ་སོགས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་་་་་་ཅད་ཀྱིས་ཐུགས་རྗེ་རེ་གཟིགས་ཞེས་གསོལ་བ་འདེབས། རྒྱལ་བ་ཡབ་སྲས་རྒྱལ་ཚབ་དམ་པ་དགའ་ལྡན་གསེར་ཁྲི་སོགས་བསྟན་་་་འཛིན་གྱི་སྐྱེས་བུ་དམ་པ་ད་ལྟར་བཞུགས་པ་དང་། སླད་ནས་འབྱོན་པ་རྣམས་ཀྱིས་འདི་ལ་ཐུགས་མཉམ་རེ་ཞོག་ཅེས་ཐུགས་་་་རྒྱུད་འགྲོ་བའི་དོན་དུ་བསྐུལ། སྐྱ་སེར་ཕོ་མོ་བློ་ལྡན་སྙིང་རྗེ་ཅན་རྣམས་ཀྱིས་ཕ་མ་སེམས་ཅན་གསོད་པའི་བཤན་པ་དང་ཤ་ཁྲག་དམར་པོའི་ཟས་ངན་པ་འདི་ལ་ལྟག་པ་རེ་སྟོན་ཞེས་སྙིང་ཐག་པ་ནས་སྨྲས་པ་ཡིན་པས་སེམས་ལ་ཞོག ཁྱད་པར་ཁྱེད་བླ་མ་སྐྱེས་བུ་དམ་པ་རྣམས་ཀྱིས་བསད་ཚད་གསོ་ནུས་ཤིང་། ཟོས་ཚད་འདྲེན་གྱིན་ཡོད་པ་རྣམས་ཀྱིས་ཀྱང་དེང་སང་སྙིགས་དུས་འདིར་ཡར་འདྲེན་པའི་ནུས་པ་མ་མཆིས་པའི་བླ་མ་སྐུ་སྐྱེས། དགེ་བཤེས་སྔགས་འཆང་སོགས་སྙིང་ཁམས་ཅན་མང་པོའི་སེང་གེའི་་་་་་་་་་་་མཆོངས་སར་ཝ་ལྡང་བ་ལྟར་བྱས། རང་གཞན་གཉིས་ཕུང་བྱེད་པར་འདུག་པས། དེ་རྣམས་ལ་ཕན་ཕྱིར་ཡར་འདྲེན་མི་ནུས་པ་ལྟར་མཛོད་ལ་ཤ་མ་ཟ་དང་འགྲོ་བ་ཡོངས་ལ་བཀའ་དྲིན་ཆེ་བར་677

འགྱུར་རོ། །སྨྲས་པ། སྙིང་རྗེ་ནམ་མཁའ་མཛོད་ལ་དབང་བསྒྱུར་བའི། །འཕགས་མཆོག་སྤྱན་རས་གཟིགས་ལ་གསོལ་བ་འདེབས། །སྙིང་རྗེས་ཕོངས་པའི་སེམས་ཅན་ཐམས་ཅད་ཀྱི། །རྒྱུད་ལ་སྙིང་རྗེ་ཆེན་པོའི་དངོས་གྲུབ་སྩོལ། །མྱུར་དུ་སངས་རྒྱས་ཐོབ་པར་འདོད་པ་ཡིས། །བྱམས་དང་སྙིང་རྗེ་ལྷག་བསམ་དག་པའི་སྒོས། །སྨོན་འཇུག་བྱང་ཆུབ་མཆོག་ཏུ་སེམས་བསྐྱེད་ནས། །རྒྱལ་སྲས་སྤྱོད་པ་རྣམས་ལ་བསླབ་པར་བྱ། །རང་གི་ཚེ་རབས་ཐོག་མ་མ་མཆིས་པས། །ཚེ་སྔོན་ཕ་མར་མ་གྱུར་སེམས་ཅན་མེད། །དངོས་སམ་བརྒྱུད་ནས་ཕ་མ་སེམས་ཅན་གྱི། །སྲོག་ལ་གནོད་པའི་ཤ་ཁྲག་ཟ་མི་རུང་། །སྡིག་ཟས་ཕ་མའི་ཤ་ཁྲག་ཟོས་ཚད་ཀུན། །ཕྱི་མར་དམྱལ་བ་འོ་དོད་འབོད་སོགས་སུ། །བཙོས་ནས་སྡུག་བསྔལ་ཆེན་པོ་མྱོང་དགོས་ཞེས། །ལང་གར་གཤེགས་པའི་མདོ་ལས་རྒྱས་པར་གསུངས། །ཤ་ཁྲག་རུས་གསུམ་བཙོས་ནས་ཟོས་གྱུར་ན། །ཕྱི་མར་དམྱལ་བ་ཁྲོ་ཆུ་ཁོལ་མར་སྐྱེ། །ཤ་ཁྲག་ཁམས་གསུམ་ཕུང་བར་བྱེད་པའི་ཟས། །ཡིན་ཞེས་ཐུགས་རྗེ་ཆེན་པོའི་རྒྱུད་ལས་གསུངས། །ཤ་ཁྲག་ཟོས་པའི་ལུས་ལ་དྲི་ཟ་འདུས། །བཅུད་འཕྲོག་ཕྱི་མར་སྲིན་པོ་ཤ་ཟ་མོ། །ལང་གའི་ཡུལ་དུ་དེ་དག་འཁོར་རོ་ཞེས། །རྙིང་རྒྱུད་ཀུན་འདུས་རིག་པའི་མདོ་ལས་གསུངས། །ཤ་678

ཟོས་ཚེ་ཐུང་ཕལ་ཆེར་དམྱལ་བར་འགྲོ། །ལན་དུའང་སྲོག་གཅོད་རང་ཤ་གཞན་གྱིས་ཟ། །རྒྱུ་སོང་འབྲས་བུ་དེ་དང་མཚུངས་སོ་ཞེས། །རྒྱལ་བུ་དད་པ་བརྟན་པོའི་ཞལ་ནས་གསུངས། །དེའི་ཕྱིར་ཤ་ཡི་ཉེས་དམིགས་ལེགས་བསམས་ནས། །ར་ལུག་ལ་སོགས་སེམས་ཅན་གང་གི་ཤ །ཡིན་ཡང་ནམ་ཡང་ཟ་བར་མི་རུང་ཞེས། །སྟོན་པ་སངས་རྒྱས་ཞལ་ནས་ཡང་ཡང་གསུངས། །ཤ་ལ་སྲེད་པའི་དབང་གིས་ཤ་ཟ་བར། །རུང་བར་འདུལ་བ་ལས་ནི་གནང་ངོ་ཞེས། །ཁོ་བོ་ཅག་ནི་རྣམ་པ་ཐམས་ཅད་དུ། །མི་སྨྲ་དེ་འདྲ་བ་ལ་སྐྱོན་མེད་པར། །གཉིད་ཀྱི་རྨི་ལམ་དུ་ཡང་མི་སྨྲའོ། །སེམས་བསྐྱེད་པ་ཡིས་གང་དག་ཤ་ཟོས་ན། །རང་གི་སྙིང་རྗེ་ཆེན་པོ་ཉམས་འགྲོ་ཞིང་། །རོ་ལ་སྲེད་པ་དྲག་པོ་སྐྱེར་མཐོང་ནས། །དགག་བྱ་དེ་དག་ངེས་པར་འགོག་སླད་དུ། །རྣམ་གསུམ་དག་དང་མ་དག་ཤ་ཐམས་ཅད། །མི་ཟ་བ་ནི་མཆོག་ཏུ་ངོ་མཚར་ཆེ། །ཞེས་པ་མཁས་གྲུབ་ཐམས་ཅད་མཁྱེན་པས་གསུངས། །སེམས་ཅན་ཤ་ཁྲག་རུས་གསུམ་སྤུངས་དཀྱིལ་དུ། །གྲི་འཕྱར་དགྲ་བགེགས་འདུལ་ལ་ཆས་འདྲ་བའི། །དགེ་འདུན་གཟུགས་བརྙན་རྣམས་ལ་ཐུགས་རྗེ་ཡི། །གཟིགས་ཞེས་ལྕང་སྐྱ་ཐམས་ཅད་མཁྱེན་པས་གསུངས། །ལྷག་པར་བྱང་ཆུབ་སེམས་དཔའ་ཤ་ཡི་རོར། །སྲེད་པ་ཆེ་ན་མ་གྱུར་སེམས་ཅན་ལ། །སྙིང་རྗེ་སྐྱེས་པའང་ཉམས་པར་འགྱུར་རོ་ཞེས། །679

རྭ་སྒྲེང་ཁྲི་ཆེན་རྡོ་རྗེ་འཆང་གིས་གསུངས། །དེ་ཕྱིར་འཇིག་རྟེན་ཁམས་ན་ཉིན་རེ་བཞིན། །ཤ་ཡི་ཕྱིར་དུ་སེམས་ཅན་གྲངས་མེད་རེ། །གསོད་པ་རྣམས་ལ་སྙིང་རྗེ་ཆེར་བསྐྱེད་ནས། །སེམས་ཅན་གཞན་སྲོག་སྐྱོབ་ལ་འབད་པར་བྱ། །ཞེས་པའང་བར་སྐབས་ཀྱི་ཚིགས་སུ་བཅད་པའོ།། །།གཞན་ཡང་གལ་ཆེན་འབུམ་ལ་བརྒྱ་ཚར་འདོན་པའི་དཔེ་་་་་ལྟར། ད་དུང་ཡང་ནན་ཏན་བྱས་བཤད་པར་བྱ་སྟེ། སྟོན་པ་།ཐུགས་རྗེ་ཅན་གྱི་གསུང་རབ་ཀྱི་མ་མོ་སོ་སོར་ཐར་པའི་མདོ་ལས།སྡིག་པ་ཅི་ཡང་མི་བྱ་ཞིང་། །དགེ་པ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན།།གསུངས། སེམས་ཅན་གྱི་སྡུག་བསྔལ་ཞི་ཞིང་བདེ་བ་ཐམས་ཅད་བསྟན་པ་ལས་འབྱུང་སྟེ། སྤྱོད་འཇུག་ལས། འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་སྟེ་དང་། །བཅས་ཏེ་ཡུན་རིང་གནས་གྱུར་ཅིག །གསུངས། བསྟན་པ་དེ་འཛིན་མཁན་ངུར་སྨྲིག་འཛིན་པའི་དགེ་སློང་རྣམས་ཡིན་ཏེ། འཇམ་དཔལ་རྩ་རྒྱུད་ལས། སངས་རྒྱས་བསྟན་པ་རིན་ཆེན་སྣོད། །འབར་བའི་སྣོད་ནི་དཀའ་ཐུབ་ཅན། །ངུར་སྤྲིག་འཛིན་པ་ཤཱཀྱའི་སྲས། །དགེ་སློང་རྣམས་ནི་ཡིན་ཕྱིར་རོ། །གསུངས། དེས་ན་སྡིག་སྤོངས་དགེ་བ་སྒྲུབ་པ་སངས་680

རྒྱས་ཀྱི་བསྟན་པ་ཡིན། དེ་འཛིན་མཁན་རྣམས་དགེ་འདུན་ཡིན་ན། ཕ་མ་སེམས་ཅན་གྱི་སྲོག་བཅད་པའི་ཤ་ཁྲག་འདི་དགེ་འདུན་པ་ཞིག་གིས་ཟ་བ་ཕར་ཞོག སྐྱེ་བོ་ཕལ་བ་ཞིག་གིས་ཀྱང་ཟ་ག་ལ་ཕོད། སྡིག་ཟས་ཕ་མའི་ཤ་ཁྲག་འདི་དེང་སང་ས་དགེ་རྙིང་འབྲུག་སོགས་ཀྱི་དགེ་འདུན་ཡོངས་ཀྱི་ལོངས་སྤྱོད་ཀྱི་གཞི་མར་བསྟེན་པ་འདི་རྗེས་འཇུག་རྣམས་ཀྱི་སྤྱོད་ཡུལ་ཞིག་གཏན་ནས་མ་ཡིན་ཏེ། དེ་ཡི་རྒྱུ་མཚན་གང་ཡིན་ཞེ་ན། འོ་སྐོལ་རྣམས་ཀྱི་ཚེ་འཁོར་བ་ཐོག་མ་མེད་པས་སེམས་ཅན་ཐམས་ཅད་ཀྱི་ཕ་མ་མ་བྱས་པ་་་་གཅིག་ཀྱང་མེད་ལ། ཚེ་རབས་སྔོན་མའི་མ་དང་ཚེ་འདིའི་ཕ་མ་གཉིས་ཀྱིས་བསྐྱངས་པ་ལ་ཁྱད་པར་མེད། ཁྱད་པར་ཚེ་སྔོན་མའི་མ་རྣམས་ཀྱིས་ཚེ་འདིའི་མའི་དྲིན་གྱིས་བསྐྱངས་པ་ལས་ལྷག་་་་་་་གིས་ངེད་རྣམས་ཀྱི་དོན་དུ་ལུས་སྲོག་ཀྱང་འཕངས་པ་མེད་པར་བཏང་བའི་དུས་ཀྱང་མང་ཞེས་ཐམས་ཅད་མཁྱེན་པ་སངས་རྒྱས་ཀྱིས་གསུངས་པས་དེ་སུ་ཞིག་གིས་མི་བདེན་ཟེར། དེ་བདེན་པར་རྩི་ན། ཕ་མ་སེམས་ཅན་དྲིན་ཅན་དེ་རྣམས་ཀྱི་དྲིན་ལན་དུ་ད་ལྟ་ཕན་ཞིག་མི་འདོགས་རུང་། སྲོག་བཅད་ནས་ཤ་ཟོས་ཁྲག་འཐུང་བར་མི་རིགས་ཀྱང་། ཤ་ཟོས་པ་ཙམ་དུ་མ་ཟད་རུས་པ་མུར་ཤ་ཡི་བཟང་ངན་གླེང་བ་འདི་སྙིང་རྗེ་མེད་པའི་སྲིན་པོའི་སྤྱོད་པ་མ་་་་་ནོར་བ་དངོས་ཡིན་ཏེ། དེ་ཅིའི་ཕྱིར་ཞེ་ན། ཕ་མ་ར་ལུག་རྣམས་681

སྡིག་ཅན་བཤན་པས་གསོད་ཚེ་དངངས་ཤིང་སྐྲག འཐེན་སྐོར་མང་པོ་བྱས་སྐད་ངན་འདོན། མིག་མཐར་ཆུ་འཁྱིལ་སུག་བཞི་འདར། བཤན་པའི་གདོང་ལ་མིག་ཧྲིག་ཧྲིག་བལྟ། མིག་ནས་མཆི་མ་ཁྲི་ལེར་གཏོང་། སྙིང་རྗེ་རྒྱུ་དེ་དུས་ཡོད་མོད། བཤན་པ་ལག་དམར་གྱི་དམེ་ལག་གི་གོན་པའི་ཁ་གྱེན་དུ་བརྫེས། གྲི་རྣོན་པོས་མགོ་བོ་རྦད་ཀྱིས་བཅད་ཚེ། བཟོད་གླགས་མེད་པའི་སྡུག་བསྔལ་མྱང་། ཇ་ཐེབས་རེ་ལ་ཡན་ལག་ལུས་པོ་ཤིག་ཤིག་ཡོམ་ཡོམ་འགུལ། དེ་སོགས་སྡུག་བསྔལ་མྱོང་བ་བསམ་ན་བྱང་ཆུབ་སེམས་དཔའ་སྙིང་རླུང་ལྡང་ན། འོ་སྐོལ་རྣམས་ཀྱི་སྙིང་འདི་རུལ་བ་ཞིག་ཡིན་ནམ། ཡང་ན་ཆུང་ནས་མེད་དམ། ཡང་ན་ལྕགས་ཤིག་ཡིན་ན་མ་གཏོགས། སྙིང་རྗེ་ཞིག་མི་སྐྱེ་བའི་གནས་ཡོད་དམ། སྔོན་བཤན་པ་ཞིག་གིས་ལུག་མང་པོ་བསད་ནས་སྒོ་ལ་བཤང་གཅི་་་་་་འདོར་དུ་སོང་བའི་ཤུལ་ན་ལུག་གཅིག་ཡོད་པ་དེས་རང་གི་སྲོག་གཅོད་པར་ཤེས་ནས། བཤན་པའི་གྲི་བཞག་ཡོད་པ་ས་ལ་དོང་བྲུས་ནས་སྦས་སྟེང་དུ་ས་བཀབ་ནས་ཉལ་བསྡད་པའི་ལོ་རྒྱུས་་་་་་སོགས་སོམས་དང་། དེ་རྣམས་ཨེ་བདེན་མི་བདེན་བལྟ་བར་འདོད་ན། ལྷ་སའི་བཤན་པས་ལུག་གསོད་པའི་ཁང་བའི་སྒོའམ་སྟེང་ནས་སྡོད་ལ་ལུག་བརྒྱ་སྟོང་མང་པོ་ཉིན་རེ་བཞིན་གསོད་པ་ལ་ལྟོས་དང་ཧ་གོ་ཡོང་། ཕ་མ་ར་ལུག་གཡག་གསུམ་གྱི་སྡུག་682་

བསྔལ་བཟོད་དམ་མི་བཟོད་ཀྱི་ཚད་བལྟ་ན། རང་གི་ཁ་སྣ་བསུམ་པའམ། ཡང་ན་རང་གི་ཤ་པགས་པ་སེན་མོ་གཉིས་ཀྱི་བར་དུ་འཚིར་དང་། ལུག་གི་ཁ་བསུམ་པ་དང་། མགོ་བོ་བཅད་པ་དང་།ཁོག་ཏུ་ལག་པ་བཏང་ནས་སྲོག་རྩ་བཅད་པའི་ན་ཚ་སྡུག་བསྔལ་དེ་བས་བརྒྱ་སྟོང་འགྱུར་གྱི་ཆེ་བས། དེ་ལྟ་བུའི་སྡུག་བསྔལ་སྟེང་དུ་བྱུང་ན་བཟོད་མི་བཟོད་ཀྱི་ཧ་གོ་ཡོང་། དེ་ལྟར་རང་ལུས་ལ་དཔེ་བླངས་བསམ་མནོ་ཞིབ་ཏུ་གཏོང་ཤེས་ན། སྐྱ་སེར་ཕོ་མོ་སུ་ཞིག་ཡིན་རུང་། སྡིག་ཟས་ཕ་མའི་ཤ་ཁྲག་མཐོང་ན་སྙིང་རྗེ་ཞིག་མི་སྐྱེ་རུང་། འདོད་སྲེད་སྐྱེས་ནས་ཟ་བའི་མི་སུ་ཞིག་ཡོད། དཔེར་ན་ཚེ་འདིའི་དྲིན་ཅན་གྱི་ཕ་མ་གཉིས་སམ། ཡང་ན་བུ་བསད་ནས་ཤ་རང་ལ་བྱིན་ན། སྲེད་པ་སྐྱེས་ནས་ཟའམ་མི་ཟ། འབྲུག་པ་ཀུན་ལེགས་ཀྱིས། ཕ་བྱས་པའི་རུས་པའི་ཕུང་པོ་དང་། མ་བྱས་པའི་ནུ་ཞོ་རྒྱ་མཚོར་བསྐྱིལ་ན་ཁམས་གསུམ་སྣོད་དུ་ག་ལ་ཤོངས།དེས་ན་བསམ་མནོ་བཏང་ན་ཕ་མའི་ཤའམ་བུའི་ཤ་སུས་ཟ་ནུས་གསུངས། མཉམ་མེད་པོ་ཏོ་བས། མ་མགྲོན་དུ་བོས་པའི་མདུན་དུ་བུའི་ཤ་བཙོས་ནས་དྲངས་ན་དགའ་བར་འགྱུར་རམ། དེ་བཞིན་དུ་སངས་རྒྱས་མཆོད་པ་ལ་སྲོག་བཅད་པའི་མཆོད་པ་དེ་དང་མཚུངས་གསུངས། དེ་རྣམས་ལ་བསམ་བློ་གཏོང་མཁན་ནི་མེད། རང་གིས་ལག་བཞག་པ་དང་། ཁས་གསོད་ཅེས་བཤད་683

པའི་ཤ་འདྲ་ཡིན་ན་མ་གཏོགས། གཞན་གྱིས་བསད་པའི་ཤ་གང་ཟོས་ཀྱང་ཉེས་པ་མེད་དམ་སྙམ་ཟ་བ་འདི་སངས་རྒྱས་བྱང་་་་་་་་་སེམས་རྣམས་ཡི་མུག་སྐྱེ་བའི་རྒྱུ་ཡིན་ཏེ། ཆོས་རྗེ་འབྲུག་པ་ཀུན་ལེགས་ཀྱིས། མོན་པའི་ཁ་གཏམ་ལ། བོད་མིག་མ་ཞིམ་པ་ཡིན།ཁ་མ་ཞིམ་པ་མིན་ཟེར་བ་བཞིན། དངོས་སུ་བསད་ན་ཁྱེད་དེ་འདྲ་མཛད་མཁན་མི་ཡོང་ཟེར། ལྐོག་ཏུ་བསད་ནས་ཤ་ཚིལ་བྱེན་བྱུང་ན། ཡོན་བདག་གིས་གཟབ་ཐུགས་རྗེས་བཟུང་། རྗེས་སུ་ཡི་རང་ཟེར་བ་འདི་ཡི་མུག་གསུངས། དེས་ན་ས་དགེ་རྙིང་གསུམ།འབྲི་དྭགས་གར་གསུམ་སོགས་རྒྱ་བོད་ཧོར་སོག་ཏུ་དར་བའི་་་་་་་གྲུབ་མཐའ་གར་ཡོད་ཕལ་ཆེར་གྱི་གཙུག་ལག་ཁང་དང་དགོན་་་་པའི་ཐག་ཉེ་ན། སྡིག་ཅན་བཤན་པ་ལག་དམར་གྱིས་ཤའི་རྩིག་པ་བརྩིགས། མགོའི་ཕུང་པོ་སྤུངས། ཁྲག་གི་རྒྱ་མཚོ་བསྐྱིལ། པགས་པ་དང་ནང་ཁྲོལ་གཅལ་དུ་བཀྲམ། རྭ་དང་རུས་པའི་ཁང་པ་ཕུག །ཕ་མ་སེམས་ཅན་དྲིན་ཅན་ར་ལུག་གཡག་གསུམ་གྱི་སྲོག་དབུགས་བཅད་པའི་ཤ་ཁྲག་དྲོན་མོ་མཁས་བཙུན་བཟང་གསུམ་གྱིས་ཉོས། བཙུན་ཆུང་ཤེད་ཅན་གྱིས་འཁུར། ཡུལ་དུ་སོང་ནས་དཔུང་ཚོགས་དགྲ་བོ་འདུལ་ལ་ཆས་པ་བཞིན་སེམས་ཅན་ཤ་་་་་་་རུས་མང་པོ་མདུན་དུ་སྤུངས་པའི་དཀྱིལ་དུ། མིག་རིག་རིག་བལྟ་ཞིང་གྲི་འཕྱར་ནས་སྟེང་དུ་རུབ། གྲི་ཡིས་གཙབ་རྔམས་ནས་ཟོས།684

རྗེས་མེད་ཐལ་བའི་རྡུལ་ཕྲན་བཞིན་དུ་གཏོང་བ་འདིས་སངས་རྒྱས་ཀྱི་བསྟན་པ་བཤིག དཀོན་མཆོག་གི་དབུ་འཕང་སྨད། དགེ་འདུན་གྱི་སྡེ་བརྫད། སེམས་ཅན་གྱེ་བདེ་སྐྱིད་འཕྲོག་པར་ཐག་ཆོད་པས། བསྟན་འཛིན་སྐྱེས་བུ་རྣམས་ཀྱིས་འདི་ཐབས་མཁས་ཐུགས་རྗེ་དུ་མའི་སྒོ་ནས་མེད་པ་ཞིག་མ་བཟོས་ན། ཕྱི་རོལ་བས་ཀྱང་དེའི་ལྷག་བྱེད་རབ་ཡང་མེད་ལ། བྱེད་ཚུལ་ཡང་མེད་པར་གདའ། ཆོས་རྗེ་འབྲུག་པ་ཀུན་ལེགས་ཀྱིས། ཤ་ཆང་རྒྱ་མཚོར་བསྐྱིལ་བ་འདི་སྔར་མུ་སྟེགས་པ་ལ་ཡོད་ཟེར། ནང་པ་སངས་རྒྱས་པ་ཡིན་ན་ཅི་སྲིད་གསུངས། ད་འདི་ལྟར་བྱས་ཕྱིན་ཆད་རྒྱ་གར་དུ་དར་བའི་སངས་རྒྱས་ཀྱི་བསྟན་པ་རིན་པོ་ཆེ་ཡང་རྒྱལ་བ་སྲས་དང་བཅས་པ་གཤེགས་པའི་རྗེས་སུ་རྒྱན་དྲུག་མཆོག་གཉིས་གྲུབ་ཐོབ་བརྒྱད་ཅུ་སོགས་བྱོན་དུས་རྣམས་སུ་རེ་ཞིག་གནས་ཀྱང་། དེ་ནས་རིམ་གྱིས་བསྟན་པའི་རང་སྐྱེས་བཏེགས་ནས་འོག་མིན་དུ་་་་ཕེབས་སོང་། དེང་སང་ཡོད་པ་ཕྱི་རོལ་དམར་མཆོད་བྱེད་པའི་ལུགས་དང་འདྲེས་པའི་བསྟན་པ་ཡིན། བསྟན་པ་རྣམ་དག་པོ་མེད་ཟེར་དགོས། དེ་བཞིན་དུ་བོད་་དུ་དར་བའི་སངས་རྒྱས་ཀྱི་བསྟན་པ་ཡང་སྔོན་མཁན་སློབ་ཆོས་གསུམ་གཤེགས་པའི་རྗེས་སུ་ཇོ་བོ་རྗེ་དང་རྗེ་བདག་ཉིད་ཆེན་པོ་ཡབ་སྲས་ཀྱི་བར་དུ་སྡིག་་་་་་་པའི་དྲི་མས་མ་གོས་པར་རེ་ཞིག་བཟང་པོ་བྱས་གནས་ཀྱང་། དེ་685

ནས་རྗེས་འཇུག་ཕལ་ཆེར་བཤན་པ་དང་ཐག་ཉེ་བྱས་བསྡད་པ་དང་བསྟན་པ་ཡང་སྐྱོ་ནས། ཇོ་བོ་རྗེ་ཡབ་སྲས་ཀྱི་དུས་སྐབས་དྲན་ནས་ཡར་དགའ་ལྡན་དུ་ཐེག་སོང་། ད་ལྟ་ཡོད་པ་འདི་ཀུན་བཤན་པ་མིག་དམར་གྱི་ཤ་ཁྲག་དང་འདྲེས་པའི་བསྟན་པ་་་་་་་་་་བསླད་ཅན་ཡིན། ད་བསླད་མེད་དཀའ་ཟེར་དགོས། དེ་ཅིའི་ཕྱིར་ཞེ་ན། སངས་རྒྱས་ཀྱི་བསྟན་པ་སྡིག་སྤོངས་དགེ་སྒྲུབ་ཡིན་པ་དེ་བདེན་ན། ཀུན་གྱིས་ཤ་མང་པོ་ཉོས་ནས་ཟོས་ཚེ་ཤ་ཁེ་བར་འདུག་སྙམ་ནས་སྲོག་གཅོད་ལ་བརྩོན་པའི་བཤན་པ་མང་པོ་་་་་་་བྱུང་། དེ་རྣམས་ཀྱིས་ཉིན་རེ་བཞིན་ཕ་མ་ར་ལུག་བརྒྱ་སྟོང་མང་པོའི་སྲོག་ལ་འཚེ་བའི་སྡིག་པ་ཚབས་ཅན་བསགས་ནས་བསྟན་པ་སྡིག་པས་བསླད་པ་ཡིན་ལ། ཆོས་པ་འཇིག་རྟེན་པ་ཐམས་ཅད་དང་ཁྱད་པར་དགེ་འདུན་པ་རྣམས་ཀྱིས་ཤ་མ་ཟོས་ན་སྲོག་ལ་་་་་འཚེ་མཁན་ཡང་མི་འབྱུང་། དཔེར་ན་རྒྱ་གར་བས་ཇ་མ་འཐུང་ཚེ་ཡུལ་དེར་ཇ་བཙོངས་མི་འགྲོ་བ་ལྟ་བུའོ། །སྲོག་ལ་འཚེ་མཁན་མེད་ཚེ་སེམས་ཅན་མང་པོ་ཚེ་ཐར་དུ་འགྲོ་བ་རྟེན་འབྲེལ་གྱི་ཆོས་ཉིད་ཡིན་པས། དེ་བས་དགེ་བ་ཕུན་སུམ་ཚོགས་པ་ཞིག་མེད་ཀྱང་དེ་མི་སྒྲུབ་པའི་ཕྱིར་རོ། །ཤའི་ཕྱིར་དུ་སྡིག་པ་བྱེད་བཞིན་དུ་དགོན་ས་དཀར་ཁྲ་ཤིག་གེ་ཀུན་བསྟན་པའི་གཞི་མ་དང་། ཞྭ་དམར་སེར་རྣམས་བསྟན་འཛིན་ཡིན་སྙམ་ནས་དེ་སྐད་སྨྲ་ན་་་་་་་686

ཡང་། ཞེ་འདོད་དང་ལག་ལེན་གཉིས་རྒྱབ་འགལ་ཡིན་པས།ཆོས་པའི་མིང་ཙམ་ཞིག་མ་གཏོགས་དོན་གྱིས་ཁྱེམ་པ་དང་ཁྱད་མེད་དེ། རྗེ་མི་ལས། གྲོང་ལྟག་གི་དགོན་ཆུང་ཁྲ་བོ་དེ། །མིང་དགོན་པར་བཏགས་ཀྱང་གྲོང་པ་ཡིན། །བཀའ་གདམས་ཀྱི་བཙུན་ཆུང་སྲང་རྡོ་མགོ །མིང་བཙུན་པར་བཏགས་ཀྱང་ལུས་བསྒྱུར་ཡིན། །གསུངས་སོ། །དེ་ལྟར་བྱེད་ན་རྟགས་ཙམ་འཛིན་གྱེ་བསྟན་པ་ཟེར་བ་ཞིག་ཕྱི་ནས་འོང་ཞེས་ཟེར་བ་རྣམས་ད་སླེབས་ཡོད་དོ་ཞེས་་་་་ཀུན་ལ་བསྒྲགས་པར་རིགས་སོ། །འོ་ན་སངས་རྒྱས་ཀྱི་བསྟན་པ་འཛིན་ཞིང་། སེམས་ཅན་ལ་བདེ་སྐྱིད་སྤེལ་བར་འདོད་ན་ཅི་ལྟ་བུ་ཞིག་མཛད་དགོས། ཞེས་བླ་མ་སྒྱེས་བུ་དམ་པ་རྣམས་ཀྱིས་ཕྲན་བདག་ལྟ་བུ་ལ་ཐུགས་རབ་ཏུ་བརྩེ་བའི་སྒོ་ནས་གསུངས་འབྱོན་ན། འདི་ལྟར་མཛད་དགོས་ཏེ། སངས་རྒྱས་ཀྱིས། བློ་གྲོས་ཆེན་པོ།ངས་ཤའི་ཟས་ནི་སུ་ལའང་མ་གནང་། མི་གནང་གནང་བར་མི་འགྱུར་རོ། །རབ་ཏུ་བྱུང་བ་རྣམས་ལ་ཤའི་ཟས་ནི་མི་རུང་བར་ངས་བཤད་དོ། །ཡང་འཁྲུལ་དང་ནི་གཉེན་བཤེས་དང་། །ཁུ་ཆུ་ཁྲག་ལས་བྱུང་བའི་ཕྱིར། །འབྱུང་བོ་རྣམས་ཀྱང་དངངས་གྱུར་ན། །རྣལ་འབྱོར་ཅན་གྱིས་ཤ་མི་ཟ། །གསུངས། ལེགས་གྲུབ་ཀྱི་རྒྱུད་ལས། དེ་བཞིན་མ་ཤའི་སྲན་ཆན་དག །དངོས་གྲུབ་འདོད་པས་རྣམ་པར་སྤངས། །གསུངས། མཉམ་མེད་སྒམ་པོ་བའི་ཞལ་687

ནས། སྡིག་ཟས་ཁྲ་བོའི་ཤ་དང་གཅིག །མྱོས་བྱེད་སེར་མོའི་ཆང་དང་གཉིས། །བསླུ་ཁྲིད་ན་ཆུང་གཞོན་དང་གསུམ། །ཆོས་གཤའ་མ་ཞིག་བྱེད་ན་འདི་གསུམ་སྤོངས། །སྙིང་ནས་མཛད་ན་འདི་གསུམ་སྤོངས། །གསུངས། དེ་བཞིན་དུ་མདོ་རྒྱུད་བསྟན་བཅོས་ཐམས་ཅད་ནས་མགྲིན་གཅིག་དབྱངས་གཅིག་ལྟར་གསུངས།སྐྱབས་མགོན་རྒྱལ་བ་པཎ་ཆེན་དང་། རྒྱལ་ཚབ། བཀའ་བློན།སེར་འབྲས་སོགས་ཀྱི་བླ་མ་དགེ་བསྐོས་ལས་སྣ་ཐམས་ཅད་གྲོས་བྱས་པའམ། ཡང་ན་རང་རང་གིས་སྒོ་གོ་ཕྱོགས་ན་བསྟན་དགྲ་སྡིག་ཅན་བཤན་པ་གང་འདུག་མི་བཞག་པར་ཚར་བཅད། གལ་ཏེ་སྡོད་ན་ཟས་གཞན་མ་གཏོགས་སྲོག་དབུགས་བཅད་པའི་ཤ་་་་ཁྲག་དགེ་འདུན་པ་ཡོངས་ལ་བཙོངས་ས་མེད་པའི་ཁྲིམས་ཞོགསེར་འབྲས་དགེ་གསུམ་སོགས་སངས་རྒྱས་ཀྱི་བསྟན་པ་འཛིན་་་་་པའི་དགེ་འདུན་པ་ཆོས་གོས་དམར་སེར་སོར་བཞི་འཛིན་པ་་་་་་་ཡན་ཆད་ཀྱིས་ཟས་དཀར་གསུམ་སོགས་སྡིག་དང་མ་འདྲེས་པའི་ཟ་མ་མ་གཏོགས། ཕ་མ་སེམས་ཅན་གྱི་སྲོག་དབུགས་བཅད་པའི་ཤ་ཁྲག་ཟ་བ་ཕར་ཞོག ལག་ཏུ་ཡང་བླངས་མི་ཆོག་པའི་ཁྲིམས་སྡོམས། བསྟན་པའི་སྦྱིན་བདག་གྲོང་སྡེའི་སྐྱེ་ཕོ་མོ་མཆོག་དམན་བར་མ་ཐམས་ཅད་ཀྱིས་ཀྱང་རང་བཞིན་གྱི་ཤི་བ་ནད་ཀྱིས་ཤི་བ།གཡང་ལ་ལྷུངས་པ། འགགས་ནས་ཤི་བ། གཅན་གཟན་སོགས་688

ཀྱིས་བསད་པའི་སེམས་ཅན་གྱི་ཤ་མ་གཏོགས། ཕ་མའི་སྲོག་དབུགས་བཅད་པའི་ཤ་ཟ་མི་རུང་ཞེས་ཉེས་དམིགས་ཆེ་ཚུལ་་་་་་་གྱིས་ལས་འབྲས་བདེན་པའི་ཆོས་གསུངས་ལ། རབ་བྱུང་ན་སྡིག་ཟས་སྲོག་དབུགས་བཅད་པའི་ཤ་ཁྲག་འདིའི་མིང་མ་གཏོགས་་་་་ཤུལ་ཡང་མི་ཤེས་པ་ཞིག་བཟོས་ཞེས་སྙིང་ཁོང་རུས་པའི་གཏིང་ནས་གསོལ་བ་འདེབས། ཁྱེད་སངས་རྒྱས་དང་བྱང་ཆུབ་སེམས་དཔའི་སྤྲུལ་བ་རིས་མེད་བསྟན་འགྲོའི་དོན་བྱེད་པ་ལ་བསམ་་་་་་་བཞིན་སྐུའི་སྐྱེ་བ་བཞེས་པ་ཡིན་ཟེར་བ་རྣམས་ཀྱང་ཁང་བཟང་ཉམས་དགའ་བ་རེའི་ནང་དུ་འཛུལ་ནས་སྐྱིད་རྒྱབ་ནས་བཞུགས་མ་འདུག་པར། ཕྱི་རོལ་ཏུ་བྱོན་ལ་སེམས་ཅན་གྱི་སྐྱིད་སྡུག་ལེགས་ཉེས་ལ་གཟིགས་དང་། འགྲོ་དོན་ཇི་ལྟར་མཛད་དགོས་ཀྱི་ཧ་གོ་ཡོང། སྔོན་སངས་རྒྱས་ཀྱིས་རྒྱལ་སྲིད་བཟུང་ཡོད་དུས་ཕོ་བྲང་གི་ཕྱི་སྒོ་ལ་བྱོན་ནས་སྐྱེ་རྒ་ན་འཆི་བཞི་གཟིགས་པའི་རྐྱེན་གྱིས་རྒྱལ་སྲིད་སྤངས། མཆོད་རྟེན་རྣམ་དག་དྲུང་ནས་དབུ་སྐྲ་བསིལ། ཆུ་བོ་དྲེ་རཉྫ་ནའི་འགྲམ་དུ་དཀའ་བ་སྤྱད་སངས་རྒྱས་ནས་ཀྱང་་་་་་ཁང་བཟང་གཅིག་བཟོས། ནང་དུ་འཛུལ་ནས་མ་བསྡད་པར་ཕྱོགས་ཀུན་ཏུ་བྱོན་ནས་འགྲོ་དོན་མཛད་ཚུལ། ཆོས་འཁོར་བསྐོར་ཚུལ་གྱེ་རྣམ་ཐར་གསུང་རྣམས་ཐུགས་ལ་བཞག་ནས་དེ་་་་བཞིན་མཛད་འཚལ། ཁྱེད་སངས་རྒྱས་དང་བྱང་ཆུབ་སེམས་689

དཔའི་སྤྲུལ་བ་སྐྱེས་བུ་དམ་པ་རྣམས་ཀྱིས་དང་པོ་ཐུགས་བསྐྱེད་དུས། སེམས་ཅན་སྡུག་བསྔལ་ཅན་མཐོང་ངམ་ཐོས་སམ། སུས་གསོལ་བ་བཏབ་ཀྱང་བཏང་སྙོམས་སུ་སྐད་ཅིག་ཙམ་ཡང་མི་་་་་་་སྡོད་པར་འགྲོ་བའི་དོན་བྱེད་ཅེས་ཐུགས་བསྐྱེད་ཡང་ཡང་མཛད་སྨོན་ལམ་ཡང་བཏབ་པ་ཡིན་ཚུལ་དགོངས་ནས། ད་ཐུགས་བསྐྱེད་དམ་བཅའ་མ་འདོར་བར་འགྲོ་བ་འདི་དག་གི་དོན་ཅི་་་་་་ནས་ཀྱང་མཛོད། གལ་ཏེ་མ་མཛད་པར་བཏང་སྙོམས་ཡལ་བར་དོར་ན། སྔོན་ཐུགས་རྗེའི་གཏེར་ཆེན་འཕགས་མཆོག་ཕྱག་ན་པད་དཀར་བསྣམས་པས་ཀྱང་། ཐུགས་བསྐྱེད་དམ་བཅའ་དོར་བས་དབུ་ཇི་ལྟར་སོང་ཕྱི་ནས་སྔར་གྱི་དེ་བས་ཐུགས་བསྐྱེད་་་་་་་་་མཛད་ནས། འགྲོ་དོན་ལ་བརྩོན་དགོས་པ་བྱུང་བའི་ལོ་རྒྱུས་རྣམས་ཐུགས་ལ་མངའ་བ་གསལ་བཏབ་པ་ཡིན་པས་ཐུགས་ཀྱིས་དགོངས་འཚལ། འོ་ན་ཧ་ཧ་ཁྱོད་བན་རྒན་ཞིག་གི་ཁས་བཀོད་པ་བཏང་ཚེ་ཡོང་བར་འདུག་སྟེ། དེ་སངས་རྒྱས་སྟོང་གིས་བསྒྲུབས་ཀྱང་ཕྱག་ལེན་ལ་ཐེབས་པ་མི་འདུག ཤ་འདི་སྡིག་ཟས་ཀྱི་མི་ཚད་དུག་ཟས་རེད། ཟོས་ཚད་སང་གནང་ནས་སྦོས་ནས་འཆི་བར་གདའ་ཞེས་བཤད་ཀྱང་ཆོད་དཀའ་བར་གདའ། སྔོན་བསྐལ་པ་འདི་ཆགས་པ་ནས་བཟུང་དར་བར་འདུག ད་ལྟ་གསར་དུ་བྱུང་བ་ཞིག་མིན། ཁྱོད་མིན་རུང་ཤ་ཀུན་གྱེས་སྤངས་ན་690

འདོད་དེ། སྔོན་གྱི་སྐྱེས་ཆེན་དམ་པ་རྣམས་ཀྱིས་ཀྱང་མ་ཆོད་པར་ལུས་སོང་། སྡིག་ཅན་བླ་མས་མི་འཁྱོབ། ཉེས་ཅན་དཔོན་པོས་མི་འཁྱོབ། བུ་རུལ་ཕ་མས་མི་འཁྱོབ། སེམས་ཅན་གཅིག་གི་ལས་སླེབ་ཚེ། སངས་རྒྱས་སྟོང་གི་མཐུ་རྡུགས་བྱ་བ་ཡིན་པས། ལས་ཀྱི་རྣམ་པར་སྨིན་པ་སངས་རྒྱས་ཀྱིས་ཀྱང་བཟློག་ཏུ་མེད་ན་ངེད་ཚོ་འདྲ་བས་བྱ་ཐབས་མེད། སེམས་ཅན་རང་རང་གི་ལས་བཟང་ངན་གང་ལ་སྤྱོད་དུ་ཆུག ཁྱོད་ཤེས་ཆུང་འདོད་ཐག་མ་ཉེ། སྙིང་རྗེ་སྐྱེ་སླ་ན་ཁོང་ཁྲོ་རྒྱུན་མི་འཆད། ཁ་རོག་བསྡད་པ་གདམས་ངག་ཟབ་པས་ཁྱོད་ཀྱིས་སྤྱོན་པ་བཞིན་དགོས་མི་དགོས་མང་པོ་མ་ལབ་པར་ཁ་རོག་བསྡོད་ཅིག་ཅེས་བཀའ་བཀྱོན་ལྟ་བུའི་་་་་་་་་་གསུང་འབྱོན་ན། དེ་བན་རྒན་ང་འདྲའི་བླུན་པོས་ཅི་ཟེར་གི་བལྟ་སྙམ་ཚོད་བརྟགས་ཕྱིར་དུ་ཀུ་རེ་གསུངས་པ་ཡིན་ལས་ཆེ། དེ་ལ་ངས་ཀྱང་ལན་འབུལ་བས་དགོངས་འཚལ། ང་ཤེས་ཆུང་འདོད་ཐག་ཉེ་བའི་བན་རྒན་སྙོམས་ཆུང་ཞིག་གི་ཁ་གདངས་པ་ཙམ་་་་་་ཞིག་ཀྱང་། ཁྱེད་དེང་སང་གི་སངས་རྒྱས་བྱང་སེམས་ཀྱི་སྤྲུལ་བ་དངོས་ཡིན་ཟེར་བའི་སྒྱེས་བུ་དམ་པ་སྟོང་ཕྲག་གཅིག་གིས་་་་་་་་་་བསྒྲུབས་ཀྱང་ཕྱག་ལེན་ལ་མི་ཐེབས་ན། སྐྱོན་ཀུན་ཟད་ཡོན་ཏན་ཀུན་ལྡན་སངས་རྒྱས་བྱང་སེམས་རྣམས་ཀྱི་སྤྲུལ་སྐུ་ཡིན་ཟེར་་་་་་་བའང་བདེན་ནམ། བསྐལ་པ་དང་པོ་རྫོགས་ལྡན་གྱེ་དུས་ཀྱི་མི་691

རྣམས་ཚེ་དཔལ་སྟོབས་འབྱོར་ལྷ་དང་མཉམ་སྐད། བར་དུ་བོད་དུ་ཡང་བྲག་སྲིན་མོ་དང་། འཕགས་པའི་རྣམ་འཕྲུལ་བྱང་ཆུབ་སེམས་དཔའ་གཉིས་ཀྱིས་མི་རྒྱུད་སྤེལ་དུས། ཤིང་ཐོག་གྲོ་ནས་འབྲས་སོགས་ལ་ལོངས་སྤྱད་པ་མ་གཏོགས། ཤ་ཁྲག་ཟོས་ཟེར་བ་མི་འདུག་པས། བསྐལ་པ་ཆགས་ནས་བཟུང་དར་ཡོད་ཟེར་བ་ཡང་ཅུང་མི་བདེན་པར་གདའ། སྔོན་སངས་རྒྱས་ཀྱི་དུས་ནས་བཟུང་ཇོ་བོ་ཡབ་སྲས་ཀྱི་བར་གྱེ་སངས་རྒྱས་ཀྱི་རྗེས་འཇུག་་་་་་་་་མཁས་བཙུན་བཟང་གསུམ་གྱེས་ཆོད་པའི་ལོ་རྒྱུས་དང་གཏམ་་་་་རྒྱུད་མང་པོ་འདུག ཟས་དཀར་གསུམ་མངར་གསུམ་སོགས་ལ་ལོངས་སྤྱད་གསུངས་པ་མ་གཏོགས་། དམར་གསུམ་སྐྱུར་གསུམ་ཞེས་མ་གསུངས་འདུག་པས། སྔོན་གྱི་སྐྱེས་བུ་དམ་པའི་དུས་སུ་ཡང་མ་ཆོད་གསུངས་པ་ཡང་སྒོ་སྐུར་དུ་འགྱུར་བས་མི་རུང་སྙམ།སངས་རྒྱས་བྱང་ཆུབ་སེམས་དཔའ་འམ་བླ་མ་དགེ་བའི་བཤེས་གཉེན་རྣམས་ཀྱིས་ཆོས་བསྟན་ནས། མཚམས་མེད་ལྔ་སོགས་ཀྱི་ལས་ངན་ཚན་པོ་ཆེ་བྱས་པས་སྡིག་ཅན་ཡང་འཁོར་བ་ངན་སོང་གི་འཇིགས་པ་ལས་བསྐྱབས་ནས་བདེ་ཆེན་གྱི་ཞིང་དུ་དྲངས་་་་་་་པའི་ལོ་རྒྱུས་འདུག་པས། དགོངས་གཞི་ཅན་འདྲ་མ་གཏོགས་སྡིག་ཅན་བླ་མས་མི་འཁྱོབ་གསུངས་པ་ཡང་མི་བདེན་སྙམ། སྙིང་རྗེ་སྐྱེ་སླ་ན་ཁོང་ཁྲོའི་རྒྱུན་མི་འཆད་ན། སངས་རྒྱས་བྱང་སེམས་692

རྣམས་ལས་སྙིང་རྗེ་སྐྱེ་སླ་བ་ཞིག་གཞན་ན་མེད་པས་དེ་རྣམས་ལ་ཡང་ཁོང་ཁྲོའི་རྒྱུན་མི་འཆད་དུ་ཁས་ལེན་དགོས་པ་སོགས་མི་་་་་་འགྲིགས་པ་དུ་མ་འབྱུང་། ཁ་རོག་བསྡད་ཚད་གདམས་ངག་ཟབ་ན། ཆོས་གསུངས་པའི་སངས་རྒྱས་བྱང་སེམས་དགེ་བའི་བཤེས་གཉེན་དང་། ད་ལྟ་ཐོས་བསམ་བྱེད་པའི་གྲྭ་པ་རྣམས་ཀྱིས་བགྲོ་གླེང་བྱས་པ་ལས། དུད་འགྲོ་རྣམས་ཁ་རོག་པར་བསྡད་འདུག་པས། དེ་གདམས་ངག་ཟབ་པར་འགྱུར། སྨྱོས་ཚད་ཐམས་ཅད་ཀྱི་ཁ་ལ་ཡིད་བརྟན་སྐེད་ན། རྗེ་མི་ལས། ང་ཕ་སྨྱོ་བུ་སྨྱོ་བརྒྱུད་པ་སྨྱོ་གསུངས་པས། དེ་རྣམས་ཀྱི་གསུང་ལ་ཡང་ཡིད་བརྟན་མི་རུང་བར་འགྱུར། ད་ངས་བསམས་ན་དམ་པ་གོང་མའི་རྣམ་ཐར་དང་གསུངས་ལྟར་ཆོས་ཀྱིས་སྨྱོ་དགོས། སྨྱོས་ནས་བཤད་དགོས་པས།ང་ཁ་རོག་པར་འདུག་ཅི་ལ་དགོས་ད་དུང་ལབ་རྒྱུ་ཡིན། ཕ་མ་སེམས་ཅན་གྱི་སྡུག་ལ་བསམས་ན་སྡོད་མི་ཐུབ་པར་གདའ། འོ་ན་ཁྱོད་ཀྱིས་ཅི་བཤད་ནའང་ཤོད་ཟེར་ན། འོ་ལགས་སོ་དེ་ཡིན་ན་ད་ལྟ་བོད་དུ་སངས་རྒྱས་ཀྱི་བསྟན་པ་ཉི་མ་བཞིན་དུ་ཤར།བསྟན་འཛིན་གྱི་སྐྱེས་བུ་མང་པོས་གངས་ཅན་ལྗོངས་འདི་དོགས་པོར་བགྱི་བའི་དུས་སྐབས་བཟང་པོ་འདིར་ཀུན་གྱིས་སྡིག་པ་་་་་་་གཅིག་མི་ཆོད་ན། སངས་རྒྱས་ཀྱི་བསྟན་པ་ནུབ་བསྟན་འཛིན་རྣམས་ཞིང་བརྗེས་ནས་ཆོད་ཡོང་ངམ། སྔོན་རྐང་པ་ཡ་གཅིག་ཞ་693

ཡོད་པའི་མི་ཞིག་རྐྱང་ཞིག་ལ་ཞོན་ནས་གླུ་ཁོ་ན་ལེན་པ་ལ།གཞན་གྱིས་ཁྱོད་འདི་ཙམ་གྱི་གླུ་མང་པོ་ཅི་ལ་བླངས་དྲིས་པས།ཁོ་བོ་རྐྱང་ལ་ཞོན་ནས་གླུ་མི་ལེན་ན་ནམ་ལེན་ཞེས་སྨྲས་པ་ལྟར།ད་ལྟ་བསྟན་དང་བསྟན་འཛིན་ཡོད་དུས་འདིར་སྡིག་པ་མི་་་་་་་་་་གཅོད་ལ་ནམ་ཚོད་གཅོད། དཔེར་ན་དཔའ་བོའི་དཔུང་ཚོགས་འཛོམ་དུས་དགྲ་འདུལ་དགོས་པ་ལྟར། ད་རེ་བོད་ལ་བསྟན་པ་དར་བསྟན་འཛིན་སྐྱེས་བུ་མང་པོ་དཔུང་ལྡང་གཤིབས་ནས་་་་་་་་བཞུགས་དུས་འདིར། སྲིན་པོ་གདོང་དམར་བོད་ཡུལ་གྱེ་བསྟན་པའི་ཞབས་འདྲེན། ཕ་མའི་སྲོག་གི་གཤེད་མ། བཤན་པ་ཕོ་མོ་དང་ཤ་ཁྲག་དམར་གྱི་ལོངས་སྤྱོད་འདི་གཏན་ནས་མེད་པ་ཞིག་བཟོ་དགོས། ཀུན་གྱིས་བརྩོན་པར་བྱས་ན་འདིའི་མི་ཚད་ཚོ་ཡང་ཆོད་ཡོང་སྟེ། འདོད་ཡོན་ལྔའི་ནང་གི་ཆེ་ཤོས་བུད་མེད་བསྟེན་པའི་བདེ་བ་འདི་ཡིན་ཞེས་རྒྱུད་སོགས་ནས་གསུངས་པ་སེམས་་་་ཅན་ཐམས་ཅད་ཀྱིས་ཆོད་དཀའ་ཡང་། དགེ་འདུན་པ་ཡོངས་ཀྱིས་རྦད་ཀྱིས་བཅད་ཚེ། ད་ལྟ་ཆགས་བྲལ་གྱི་དགེ་འདུན་ངུར་སྤྲིག་འཛིན་པའི་སྡེ་པས་ས་སྟེང་ཁེབས་པ་ཙམ་བྱུང་བ་མངོན་་་་་་སུམ་ཚད་མ་འདི་ལ་གཟིགས། འདི་ལྟ་བུའི་སྤོངས་དཀའ་བ་ཡང་ཆོད་ན། དེ་ལ་བལྟས་ན་ཤ་སྤོངས་སླ་སྟེ། དེ་ཅིའི་ཕྱིར་ཞེ་ན། ཤ་མ་ཟོས་ཀྱང་། ཤ་བས་ལྷག་གི་རོ་མངར་ཞིང་བཅུད་ཆེ་བའི་ཁ་694

ཟས་མང་པོ་ལ་ལོངས་སྤྱོད་རྒྱུ་ཡོད་པའི་ཕྱིར་རོ། ད་ལྟ་ཕྲན་ངས་ཀྱང་། ལས་འབྲས་བདེན་པའི་ཆོས་བཤད་པའི་ཡུལ་ཆུང་མང་པོས་སྲོག་མི་གཅོད་པའི་ཁས་ལེན་དང་། བཙུན་པ་མང་པོས་ཤ་མི་ཟ་བའི་དམ་བཅའ་བྱེད་པ་མང་པོ་བྱུང་ན། ཁྱེད་གོ་ས་མཐོ་ཞིང་། ཐབས་ལ་མཁས་པ་ཐུགས་རྗེ་ཆེ་བའི་སྐྱབས་མགོན་རྒྱལ་བ་པཎ་ཆེན། རྒྱལ་ཚབ་དམ་པ་དགའ་ལྡན་གསེར་ཁྲི། རྒྱལ་བའི་ཡོངས་འཛིན་སེར་འབྲས་ཀྱི་བླ་མ་སོགས་སྐྱེས་ཆེན་དམ་པ་་་་་་་་་་བཞུགས་ཚད་ཐམས་ཅད་ཀྱིས་ཤ་ཡི་འཚོ་བ་སྤངས་ནས། གཞན་སྐྱ་སེར་ཕོ་མོ་དྲག་ཞན་ཐམས་ཅད་ལ་སྤྱིར་ལས་རྒྱུ་འབྲས་བདེན་པའི་ཆོས་དང་ཤ་ཡི་ཉེས་དམིགས་ཟ་མི་རུང་བའི་བཅས་པ་་་་་་་་་མཛད་ཚུལ། མདོ་རྒྱུད་བསྟན་བཅོས་ན་ཡོད་ཚད་ཐམས་ཅད་བསྒྲགས་ནས་དགེ་འདུན་རྣམས་ཀྱིས་ཤའི་རིགས་སྤོང་དགོས།ཁྱེད་ཁྱེམ་པ་ཕོ་མོ་ཡ་རབས་རྣམས་ཀྱིས་ཀྱང་སྒོང་ཐུབ་ན་རབ།དེ་མིན་རུང་རང་བཞིན་གྱིས་ཤི་བའི་ཤ་འདྲ་མ་གཏོགས། གཞན་གྱེ་སྲོག་དབུགས་བཅད་པའི་ཤ་ཁམ་གང་ཟོས་རུང་ཚེ་འདིའི་ཕ་མ་གཉིས་བསད་པའི་ཤ་ཟོས་པ་དང་ཁྱད་མེད་པས་མི་རུང་དུག་ལྟར་སྤོང་དགོས་ཞེས་ཡང་ཡང་ནན་ཆེར་གསུངས། དེ་བཞིན་དུ་སངས་རྒྱས་ཀྱི་བསྟན་པ་དར་བའི་ཡུལ་ཕྱོགས་ཐམས་ཅད་ཀྱི་བླ་མ་སྒྱེས་བུ་དམ་པ་མཆོག་དམན་བར་བ་ཐམས་ཅད་ཀྱིས་ཤ་་་་་་་་་695

སྤངས་ན། སངས་རྒྱས་བདེན་པའི་གསུང་དྲི་མ་མེད་པ་ལ་མི་ཉན་པ་སུ་ཡོད། སྡིག་ཅན་གྱི་བཤན་པ་ཡིན་ཡང་སྣང་བ་འགྱུར་ནས་སྤོང་ན་གཞན་སྨོས་ཅི་དགོས། དེས་ན་བླ་མ་སྐྱེས་བུ་དམ་པ་རྣམས་ཐབས་མཁས་ལ་ཐུགས་རྗེ་ཆེ་བ་རྣམས་ཀྱི་བློ་ཐབས་དུ་་་་་་མའི་སྒོ་ནས། སྡིག་ཟས་ཕ་མའི་ཤ་ཟ་བ་གཅོད་པ་ལ་བརྩོན་པར་རིགས་སོ། །འོ་ན་དགག་བྱ་བ་ལ་དགོས་པ་གཙོ་ཡིན་པས་ཤ་འདི་རྦད་ཀྱིས་བཅད་བཏང་ན། རླུང་ཤས་ཆེ་བའི་རྒན་རྒོན་བླ་རྒན་དང་། གསང་སྔགས་ཚོགས་ཀྱི་འཁོར་ལོ་དང་། བླ་མ་སྐྱེས་བུ་དམ་པའི་འཚོ་བ་སོགས་སྔོན་གྱི་རྒྱལ་བ་སྲས་བཅས་དུས་གསུམ་་་་་་་་་་མཁྱེན་པ་རྣམས་ཀྱིས། ཤའི་རིགས་སྤངས་ནས་དཀར་གསུམ་མངར་གསུམ་སོགས་ཟས་སྣ་གཞན་བསྟེན་ན། ཤ་ལ་ཉེས་པ་མཐའ་ཡས་པས་ཕྱི་རབས་སྟོན་པའི་རྗེས་འཇུག་རྣམས་ཀྱིས་ཤ་ཟ་མི་རུང་། དུག་ལྟར་སྤོང་དགོས་ཞེས་ལན་ཅིག་མ་ཡིན་པར་ཡང་ཡང་གསུངས་པ་རྣམས། མ་འོངས་པ་ན་རྗེས་་འཇུག་བླ་རྒན་རླུང་གིས་འཆི་བ་མ་མཁྱེན། མཁྱེན་རུང་འཚོ་བའི་ཟས་བཅད་ནས་འཆི་རུ་བཅུག་པ་ཡིན་ཞེས་ཞུ་དགོས་པས་དེ་མི་འགྲིག རླུང་ནད་ཅན་གྱི་ཁ་ནང་དུ་སྡིག་ཟས་ཕ་མའི་ཤ་ཁྲག་གི་ཐལ་བ་ཞིག་རྒྱག་དགོས་དོན་མེད། རླུང་ནད་ལ་ཕན་པ།འི་ཟས་བརྒྱ་དགོས་ན་སྟོང་ཡོད་པ་སྨན་རྒྱུད་སོགས་ནས་བཤད། ཐ་ན་སྒོག་སྐྱ་ཡན་ཆད་696

ཀྱིས་ཆོག་པར་གསུངས། དེ་ཚོའི་གཅིག་བསྟེན་པས་མི་འོང་ན་གཉིས་བསྟེན་ན་མི་ཆོག་གམ། ཐབས་མེད་གྱི་སྲོག་དབུགས་བཅད་པའི་ཤ་ཁྲག་ཅིག་དགོས་ཟེར་བ་འདི། སངས་རྒྱས་ཀྱི་བསྟན་པ་ཉམས་དམའ་ཞིང་། ཕ་མ་སེམས་ཅན་ར་ལུག་སོགས་སྙོམས་ཆུང་བའི་ཚོད་ཀྱི་གཏམ་ཞིག་ཡིན་པས་སྙིང་རྗེ་མེད་དམ།རླུང་ནད་ཅན་གྱེས་ཞོ་ཐུད་མར་སོགས་ལོངས་སྤྱོད་དང་རླུང་་་་་་་གིས་མི་འཆི་བའི་ཁེག་ངས་འཁུར། གྲོང་པ་ཕལ་ཆེར་གྱིས་ཤ་ཟ་འདོད་ཀྱང་ཤ་དཀོན་ནས་མ་ཟོས་པར་ལོ་མང་པོ་སོང་བ་ཡོད་དེ།རླུང་ནད་ཡུལ་གྲོང་དེ་ལ་ཆེ་རབ་ཀྱི་གཏམ་མི་སྣང་། སྲིན་པོ་གདོང་དམར་བོད་ཡུལ་འདི་མ་གཏོགས། གླིང་གཞན་དང་འགྲོ་བ་གཞན་མང་པོས་ཤ་མི་ཟ། དེ་རྣམས་ལ་ཤ་ཟོ་ཞེས་སྟོན་རྒྱུ་ཡིན་ན། སྐྱུགས་ནད་ཅན་ལ་ཟས་བསྟན་པ་ལྟར་འགྱུར་སྐད། སེམས་ཅན་དེ་དག་ཀྱང་རླུང་ནད་ཀྱིས་ཤི་བའི་སྐད་ཆ་མི་འདུག རང་ཀ་སྐྱེས་མཐའ་འཆི་བ་འཇིག་རྟེན་འཁོར་བའི་ཆོས་ཉིད་རེད། བྱ་ཐབས་ཅི་ཡོད། ཚོགས་ཀྱི་འཁོར་ལོ་ལ་ཤ་མི་དགོས། བཟའ་བཏུང་ཐམས་ཅད་ངོ་བོ་ཟག་པ་མེད་པའི་ཡེ་ཤེས་ཡིན་པ་ལ་རྣམ་པ་ཤ་ལྔ་བདུད་རྩི་ལྔ་རུ་སྤྲུལ་ནས་ཕུལ་ན་དེས་ཆོག གལ་ཏེ་དམིགས་པའི་རྟེན་དུ་རྫས་ཙམ་རེ་དགོས་ན་ཡང་། མི་རྙེད་སྙམ་ནས་སེམས་ཀྱི་དཔའ་ཞུམ་ཅི་མ་དགོས། སེམས་ཅན་གྱི་སྲོག་མ་697

བཅད་ན་སེམས་ཅན་མང་དུ་འགྲོ། སེམས་ཅན་མང་བ་ཙམ་དུ་འཆི་བ་མང་། ཤི་བ་མང་བ་ཙམ་དུ་རོ་མང་། རོ་དེ་རྣམས་ཤ་ཁྲག་ཡིན་པས་དེས་ཚོགས་རྫས་ཅི་ལ་མི་འོང་། གསང་སྔགས་ཀྱི་རྒྱུད་ལས་ཀྱང་། ཚོགས་འཁོར་ལ་ཤ་དགོས་གསུངས་ཀྱང་། སྲོག་དབུགས་བཅད་པའི་ཤ་དགོས་ཤི་བའི་ཤས་མི་ཡོང་ཞེས་མ་་་་་་་་་་གསུངས་སོ། །བླ་མ་སྐྱེས་བུ་དམ་པ་ཡིན་ན་འཚོ་བ་ཤ་མི་དགོས།དགོས་ན་སྐྱེས་བུ་དམ་པ་ཨེ་ཡིན་མི་ཤེས། དེང་སང་གི་སྐྱེས་བུ་དམ་པ་རྣམས་སྔོན་གྱེ་རྒྱན་དྲུག་མཆོག་གཉིས་ཇོ་བོ་རྗེ་ཡབ་སྲས་སོགས་ཀྱི་ཡན་ཞིག་མིན་ནམ་སྙམ། དེའང་ཙམ་ཡིན་ཕྱིན་ཟས་དཀར་གསུམ་མངར་གསུམ་སོགས་ཀྱིས་ཡོང་། གལ་ཏེ་དུས་ཀྱི་དབང་གིས་སྒྱེས་བུ་དམ་པ་ཚོས་ཀྱང་ཞལ་ཤ་ལ་དགྱེས་ནས།དཀས་མི་ཡོང་བར་ཐབས་མེད་ཀྱི་ཕ་མའི་ཤ་བཞེས་དགོས་་་་་་་་་་གསུངས་ན། བསྟན་པའི་དམིགས་རྐྱེན་ལ་མི་གནོད་པའི་ཕྱིར་གསང་ནས་ཚོལ་དང་། ར་ལུག་ཚོན་པོ་གློ་བུར་དུ་ཤི་བའི་ཤ་རྙེད་པས་སྦས་པའི་ཚུལ་གྱིས་དེ་ལུགས་གནང་འཚལ། འོ་ན་ཤ་ཟོས་པའི་ཉེས་པ་ཆུང་ངུ་དེ་ཙམ་ཞིག་ལ་ཆོས་གཞན་མི་དགོས། ཐ་ན་གཟུངས་སྔགས་དང་དེ་བཞིན་གཤེགས་པའི་མཚན་རེ་བརྗོད་་་་་་པས་ཀྱང་བྱང་ཞིང་དག་པར་འགྱུར་བས། ལྟུང་བཤགས་མི་ཤེས་པ་སུ་མེད། བླ་མ་སྐྱེས་བུ་དམ་པ་མི་དགོས་དགེ་འདུན་པ་ལྷན་པ་698

སེར་པོ་གྱོན་ཚད་ཀྱིས་ཤ་ཟོས་ཀྱང་སྐྱོན་གྱིས་མི་གོས་ཟེར་ན། ཤ་འདིའི་ཕྱིར་ཕ་མ་ར་ལུག་བརྒྱ་སྟོང་མང་པོའི་སྲོག་གཅད་པ་འདི་ཉེས་པ་ཆུང་ན། ཁྱེད་ཚོས་ཉེས་པ་ཆེན་པོ་དེ་གང་ལ་ཟེར། སྡིག་ཟས་ཕ་མའི་ཤ་ཟོས་པའི་ཉེས་པ་འདི་ལས་ཆེན་པོ་ཞིག་གང་ན་་་་ཡང་མེད། ཟ་བ་མང་ཚེ་བཤན་པས་ཕ་མའི་སྲོག་གཅོད་ཚུལ་ལ་ལྟོས། བསྟན་པའི་སྒོར་ཞུགས་པ་ཕལ་ཆེར་གྱིས། སངས་རྒྱས་ཀྱིས།སྡིག་པ་ཅི་ཡང་མི་བྱ་ཞིང་གསུངས་པ་སོགས་ཤེས་བཞིན་ཁྱད་དུ་བསད་ནས། ཕྱིས་ཚེ་གང་པོར་སྒྲིབ་སྦྱོང་བྱས་ཀྱང་ཤའི་ཉེས་པ་སོགས་ཉེས་པ་ཆེན་པོ་གཞན་ཕར་ཞོག ངག་འཁྱལ་གཅིག་ཙམ་སྨྲས་པའི་ཉེས་པ་ཡང་འདག་དཀའ་སྟེ། སྔོན་དགེ་སློང་ཞིག་གིས་དགྲ་བཅོམ་པ་སྐད་ངན་པ་ཞིག་ལ་ཁྱེ་ཟུགས་པ་འདྲའོ་སྨྲས་པས།ཕྱིས་བཤགས་པ་བྱས་དམྱལ་བར་མ་སོང་ཡང་། ཁྱེའི་སྒྱེ་བ་ལྔ་བརྒྱ་ལེན་དགོས་པ་བྱུང་བ་སོགས་ཀྱི་གཏན་ཚིགས་ལོ་རྒྱུས་་་་་་་་་་རྣམས་ལ་སོམས་དང་། གལ་ཏེ་བྱང་ནས་རང་ལ་སྐྱོན་གྱེས་མི་གོས་རུང་། རང་ལ་བརྟེན་ནས་ཕ་མ་སེམས་ཅན་ལ་གནོད་པ་ཆེན་པོ་འབྱུང་ན་སྙིང་རྗེ་ནས་དེ་དག་ལ་ཕན་ཕྱིར་སྒོངས་ཅི་ལ་མི་དགོས། སྔོན་གྱེ་སྐྱེས་བུ་དམ་པ་རྣམས་ཀྱིས་ཆོས་བྱས་ན་ཤའི་ཉེས་པ་དག་ནས་རང་ལ་སྐྱོན་གྱིས་མི་གོས་རུང་། ཕ་མ་སེམས་ཅན་དྲིན་ཅན་ལ་དངོས་སམ་བརྒྱུད་ནས་གནོད་འཚེ་འབྱུང་བ་་་་699

མཁྱེན་ནས་དེ་ལ་མི་བཟོད་པའི་སྙིང་རྗེ་ཆེན་བོ་སྐྱེས་ཏེ། ཕ་མ་སེམས་ཅན་ལ་ཕན་པའི་ཆེད་དུ་ཤ་སྤངས་པ་ཡིན། སངས་རྒྱས་ཀྱི་བསྟན་པ་སྙིང་རྗེ་ལ་རག་ལས་པས། བསྟན་པ་འཛིན་ན་འགྲོ་ཀུན་ཕ་མར་ཤེས་པའི་སྙིང་རྗེ་ཆེན་པོ་རྟག་ཏུ་བསྐྱེད་ནས། སྡུག་བསྔལ་ཉེས་བརྒྱའི་རྒྱ་མཚོར་གཡེངས་པའི་ཕ་མ་སེམས་ཅན་ཡོངས་ལ་་་་དངོས་སམ་བརྒྱུད་ནས་ཕན་པའི་ཐབས་སངས་རྒྱས་ཀྱིས་གང་་་་་བསྟན་པ་རྣམས་བྱ་དགོས་མོད། ཚེ་སྔོན་དྲིན་གྱིས་ཡང་ཡང་བསྐྱངས་པའི་ཕ་མ་སེམས་ཅན་རྣམས་ད་ལྟ་སྡུག་བསྔལ་གྱིས་་་་་་་མནར་བ་ལ་དྲིན་གཟོར་ཕན་མི་འདོགས་རུང་གནོད་འཚེ་བྱས་་་་ནས་གང་ཡོང་། དེ་བས་ཁྲེལ་མེད་ན་རག་བྱེད་ཚུལ་ཞིག་ཨེ་ཡོད་སོམས་དང་། རང་ལ་སྐྱོན་གྱིས་མི་གོས་རུང་། ཕ་མ་སེམས་ཅན་ལ་གནོད་ན་ཤ་ཙམ་དུ་མ་ཟད་ལུས་ལོངས་སྤྱོད་ཐམས་ཅད་་་་་་་་་གཏོང་དགོས་ན་ཡང་གཏོང་བ་ནང་བ་སངས་རྒྱས་པའི་ཁྱད་་་་་་་ཆོས་ཡིན་པས་གོ་བར་གྱིས། འོ་ན་ཤ་ཟོས་པའི་ཉེས་པ་ཆེ་རུང་།དེ་ལ་བརྟེན་ནས་གཞན་བསྟན་འགྲོའི་དོན་རྒྱ་ཆེར་འབྱུང་བས་ཉེས་པ་ལས་ཕན་ཡོན་ཆེ་བ་དེ་འདེམས་དགོས་ཟེར་ན། ཕ་མ་སེམས་ཅན་གྱི་ཤ་ཁྲག་ལ་བརྟེན་ནས་སྔར་ཡང་བསྟན་འགྲོའི་་་་་་་དོན་རྒྱ་ཆེན་མ་བྱུང་ལ་ཕྱིན་ཆད་ཀྱང་མི་འབྱུང་། མི་འབྱུང་བའི་རྟགས་སུ་དུས་གསུམ་མཁྱེན་པའི་རྒྱལ་བ་སྲས་བཅས་ཀྱིས་སྔོན་་700

ཤ་སྤངས་ནས་བསྟན་འགྲོའི་དོན་མཛད། ཕྱི་རབས་རྗེས་འཇུག་རྣམས་ལ་ཡང་སྡིག་ཟས་ཤའི་རིགས་སྤོངས་ཞེས་གསུངས་སྣང་།ད་ལྟ་བལྟས་ན་ཡང་ཤ་ལ་བརྟེན་ནས་ལུས་སྟོབས་རྒྱས་ཏེ་ཐིག་ལེ་འཕེལ་འགའ་རེས་བཙུན་ཆུང་གི་བརླ་ཤ་བརྡར། འགའ་ཞིག་གིས་སྐྱེ་དམན་གྱི་སྟུ་མཉེ། ཁ་ཅིག་གིས་ཁེ་ཚོང་ཞིང་ལས་འཚོ་སྐྱོངས་བརྡུང་རེ་བྱེད། ཕལ་ཆེར་གྱིས་ཤ་རྒྱགས་རེ་འཆོས་ནས་གཉིད་མཁན་མང་བ་མ་གཏོགས། བསྟན་འགྲོའི་དོན་རྒྱ་ཆེན་འདི་བྱུང་དང་། ཡོན་ཏན་འདི་སྐྱེས་ཞེས་སྟོན་རྒྱུ་གང་ཡང་མི་སྣང་། ད་ཤ་སྤངས་ནས་བསྟན་འགྲོའི་དོན་རྒྱ་ཆེན་པོ་མ་བྱུང་ཡང་རུང་། སྔོན་གྱི་སྐྱེས་བུ་དམ་པ་ཚོས་ཤ་སྤངས་ནས་བསྟན་འགྲོའི་དོན་ཡོང་བ་དེ་ཙམ་ཞིག་བྱུང་ན་དེས་ཆོག དེ་བས་ཆེ་ཞིག་མི་དགོས། སྔོན་གྱི་བཀའ་གདམས་པ་དང་བཀའ་བརྒྱུད་གོང་མའི་རྣམ་ཐར་ལྟར་དགེ་འདུན་པ་ཡོངས་ཀྱིས་ཟས་དཀར་་་་གསུམ་མངར་གསུམ་སོགས་སྡིག་དང་མ་འདྲེས་པའི་ཟ་མ་མ་་་་་་་གཏོགས། ཤ་ཡི་རིགས་མཐའ་དག་སྤངས་ནས་མི་ཟ་བ་དང་།ཁྱེམ་པ་ཕོ་མོ་རྣམས་ཀྱིས་ཀྱང་རང་ཀ་ཤི་བ་སོགས་ཀྱི་ཤ་མ་་་་་་་་་་གཏོགས། སྲོག་དབུགས་བཅད་པའི་ཕ་མ་སེམས་ཅན་གྱི་ཤ་ཁྲག་དམར་པོ་ལ་ལོངས་མི་སྤྱོད་པར། སངས་རྒྱས་ཀྱི་བསྟན་པ་དར་བའི་ཡུལ་ཕྱོགས་ཐམས་ཅད་ན་སྲོག་གཅོད་ཀྱི་སྒྲ་ཙམ་ཡང་མི་་་་་་701

གྲགས་པའི་བསྐལ་པ་ཞིག་བྱུང་ན། དེའི་བསོད་ནམས་ལ་གཟུགས་ཤིག་ཡོད་ན་ནམ་མཁའི་ཁམས་ལ་ཡང་མི་ཤོངས།སངས་རྒྱས་ཀྱི་བསྟན་པའི་ཉི་མ་བོད་ལ་ཤར་ནས། སེམས་ཅན་ཐམས་ཅད་བདེ་སྐྱིད་ཀྱི་འོད་ཁང་དུ་ཆུད་ཡོད་ཅེས་ལྷ་མི་ཡོངས་ལ་སྐད་གསེང་མཐོན་པོས་སྒྲོགས་པར་རིགས་པས་དེ་ལུགས་ཀུན་གྱིས་གནང་འཚལ། གལ་ཏེ་སྙིགས་མ་ལྔ་བདོ་བའི་དུས་འདིར་སངས་རྒྱས་ཀྱི་བསྟན་པ་ཉམས་དམའ། དཀར་ཕྱོགས་པ་རྣམས་མཐུ་ཆུང་། ནག་ཕྱོགས་པ་རྣམས་མཐུ་ཆེ། སེམས་ཅན་ལས་ངན་པའི་དབང་གིས་དེ་ལྟར་ཆོད་པའི་སྐལ་པ་མ་བྱུང་ན། ཕ་མ་སེམས་ཅན་རེ་རེ་ཙམ་གྱི་སྲོག་བསྐྱབས་ན་ཡང་ཕན་ཡོན་ཆེ་བ་་་་་ཀུན་གྱི་ཐུགས་ཀྱིས་མཁྱེན་པར་གསལ་བ་ལ་ཞུ་ཅི་དགོས། དེས་ན་སྐྱབས་མགོན་རྒྱལ་བ་ཐུགས་རྗེ་ཅན། པཎ་ཆེན་ཐམས་ཅད་མཁྱེན་པ་རྒྱལ་ཚབ་རིན་པོ་ཆེ་སོགས་སར་གནས་བྱང་ཆུབ་་་་་་་་་་སེམས་དཔའ་རྣམས་ཀྱིས། ལྷ་ལྡན་སོགས་ཕྱོགས་ཕྱོགས་ཀྱི་དགོན་མཐའི་གཙུག་ལག་ཁང་སོགས་ཀྱི་ཐག་ཉེའི་བཤན་པ་་་་་་་་རྣམས་ཀྱིས་ཉིན་རེ་བཞིན་ལུག་བརྒྱ་སྟོང་མང་པོ་བསད་དེ། ཤ་ཁྲོམ་བརྩིག་ནས་བཙོངས་པ་འདི་ཇེ་ཉུང་དུ་གཏོང་བའི་ཆོས་་་་་་་གསུངས་ཁྲིམས་འཇོག་པ་སོགས་ཐབས་སྣ་ཚོགས་བྱེད་པ་དང་།གཞན་བླ་མ་དགེ་བཤེས་རྒྱལ་བློན་བྱང་ཆུབ་སེམས་དཔའ་ཁྱིམ་702

པ་ཕོ་མོ་སྙིང་རྗེ་ཅན་མཆོག་དམན་བར་མ་ཐམས་ཅད་ཀྱིས་ཆོས་ཀྱི་མཆོག་ཏུ་ཕ་མ་སེམས་ཅན་ར་ལུག་གཡག་གསུམ་སོགས་་་་་་་་་་བཤན་པས་གསོད་པ་རྣམས་ཀྱི་སྲོག་བླུ་ཚེ་ཐར་ཅི་མང་གྱིས། ལོ་རེ་བཞིན་བཀའ་ཆོས་གནང་བའི་བླ་མ་རྣམས་ཀྱིས་སྐྱ་སེར་ཕོ་མོ་དྲག་ཞན་ཐམས་ཅད་ལ། ཤའི་ཉེས་དམིགས་ཟ་མི་རུང་བར་སྤོང་དགོས་ཚུལ་མདོ་རྒྱུད་བསྟན་བཅོས་ན་གང་ཡོད་ལུང་རིགས་་་་་་་་འབྲེལ་བའི་སྒོ་ནས་གསུངས་ལ། དགེ་འདུན་པ་རབ་ཀྱིས་ཤ་སྤོངས་ཅི་ཐུབ་ལྟོས། འབྲིང་གིས་ཤི་ཤ་མ་གཏོགས་སྲོག་བཅད་པའི་ཤ་མ་ཟ། ཐ་མས་ཀྱང་བཤན་པས་སྲོག་དབུགས་བཅད་པའི་ཤ་ཁྲག་སྐབས་རེ་ཙམ་ཟ་ཡང་རྒྱུན་དུ་བག་མེད་དུ་མ་ཟ་འདོད་་་་ཆུང་ཆོག་ཤེས་བྱེད་དགོས་པའི་བཀའ་ཆོས་གནང་བར་ཞུ་ཞེས་་་་ཐལ་མོ་སྦྱར་ནས་གསོལ་བ་འདེབས། དེ་ལྟར་མཛད་ན་སངས་རྒྱས་ཀྱི་བསྟན་པ་དང་། སངས་རྒྱས་དང་བྱང་ཆུབ་སེམས་དཔའ་ཡོད་པའི་རྟགས་དང་ཁྱད་ཆོས་སུ་གདའ། བསྟན་པ་གནས་པ་དང་བྱང་ཆུབ་སེམས་དཔའ་བཞུགས་པའི་ཁྱད་ཆོས་སུ་དེ་ལྟ་བུ་ཞིག་ཅི་ནས་ཀྱང་དགོས། ཉམ་ཐག་ཕ་མ་སེམས་ཅན་གྱེ་སྲོག་ལ་བབས་ཡོད་པ་རྣམས་ཀྱི་ནང་ནས་སྲོག་བླུ་གཅིག་ཙམ་བྱས་ཏེ། ཚེ་དར་བཏགས་ནས་ལྷ་ལ་ཕུལ་ཏེ། སངས་རྒྱས་ཀྱི་བསྟན་པ་དར་ཞིང་སེམས་ཅན་ལ་བདེ་སྐྱིད་འབྱུང་བའི་གསོལ་འདེབས་བྱས་་་་་703

སྨོན་ལམ་བཏབས་ན་དེ་བས་དགེ་བ་ཞིག་གཞན་ན་མེད། དེ་མི་འཇིགས་པ་སྐྱབས་ཀྱི་སྦྱིན་པ་ཡིན་པ་གཞིར་བཞག སངས་རྒྱས་ཀྱི་བསྟན་པའི་རྩ་བ་སྙིང་རྗེ་ཡིན་དེའི་ཡན་ལག་ལྟ་བུ་སྡིག་སྤོངས་དགེ་བ་སྒྲུབ་པ་རྣམས་ཡིན་པས། མི་དེས་དོན་གྱི་སངས་རྒྱས་ཀྱི་བསྟན་པ་བཟུང་བར་འགྱུར། དཔེར་ན་བུ་ལ་བྱམས་ན་མ་ཤུགས་ཀྱིས་དགའ་བ་ལྟར། ཕ་མ་སེམས་ཅན་ལ་ཕན་བཏགས་ན་རྒྱལ་བ་སྲས་བཅས་རྣམས་ཐུགས་དགྱེས་པའི་མཆོད་པའི་མཆོག་ཏུ་་་་་་་་་འགྱུར། བསོད་ནམས་ཀྱི་ཚོགས་དེའི་མཐུས་མ་འོངས་པ་ན་མཚན་དཔེས་མཛེས་པའི་ཟུང་འཇུག་རྡོ་རྗེ་འཆང་གི་སྐུ་ཐོབ་་་་་་་པས་ནམ་ཡང་མི་འཇིགས་པའི་སྐུ་གསུང་ཐུགས་རྟེན་བཞེངས་་་་་པའི་མཆོག་ཏུ་འགྱུར། ཚེ་ཐར་སྲོག་བླུ་བྱས་པའི་མཐུས་ཚེ་འདིར་ཡང་ཚེ་རིང་ནད་མེད་པའི་ཚེ་སྒྲུབ་ཞབས་བརྟན་ཀུན་གྱེ་མཆོག་ཏུ་འགྱུར་རོ། །དེ་ནས་མཇུག་ཏུ་ཇི་ལྟར་གདམས་པ་ནི། དེང་སང་ས་གསུམ་འགྲོ་བའི་མིག་ལྟ་བུའི་སྟོན་པ་ནི་ཞལ་མི་བཞུགས་ཤིང་།དབང་གྱུར་གྱེ་སྐྱེ་བོ་ཕལ་ཆེར་ཟད་པ་དང་། དེ་ཉིད་མ་མཐོང་བའི་སྐྱེ་བོ་མང་པོས་སྟོན་པའི་བསྟན་པ་དཀྲུགས་པའི་དུས་་་་་་་་་་་འདིར་ཐར་འདོད་རྣམས་ཀྱིས་བག་ཡོད་དྲན་ཤེས་བསྟེན་དགོས་ཏེ། སློབ་དཔོན་དབྱིག་གཉེན་གྱིས། སྟོན་པ་འཇིག་རྟེན་མིག་ནི་ཟུམ་གྱུར་ཅིང་། །དབང་གྱུར་སྐྱེ་བོ་ཕལ་ཆེར་ཟད་པ་ན། །དེ་ཉིད་704

མ་མཐོང་རང་དགར་གྱུར་པ་ཡི། །ངན་རྟོག་རྣམས་ཀྱིས་བསྟན་པ་འདི་དཀྲུགས་སོ། །རང་བྱུང་རང་བྱུང་བསྟན་པ་གཅེས་འཛིན་རྣམས། །མཆོག་ཏུ་ཞིང་གཤེགས་འགྲོ་མགོན་མེད་པ་ན། །འདོམས་མེད་ཡོན་ཏན་འཇོམས་པར་བྱེད་པ་ཡི། །དྲི་མས་དགའ་མགུར་དེང་སང་འདི་ན་སྤྱོད། །དེ་ལྟར་ཐུབ་པ་དག་གི་བསྟན་པ་ནི། །ལྐོག་མར་སྲོག་བྱིན་འདྲ་དང་དྲི་མ་རྣམས། །སྟོབས་དང་ལྡན་པའི་དུས་སུ་རིགས་ནས་ནི། ཐར་པ་འདོད་པ་རྣམས་ཀྱིས་བག་ཡོད་གྱེས། །ཞེས་གསུངས་པ་ལྟར། ཟེག་པ་ཆེན་པོའི་ཆོས་ཀྱི་སྲོག་དང་འདྲ་བའི་སྙིང་རྗེ་ཆེན་པོའི་བསྟན་པ་རིན་པོ་ཆེ་ཉམས་པའི་དུས་འདིར་སྡིག་ཟས་ཤ་ལ་སྲེད་པ་མང་པོས་ཤ་ཟོས་ཆོག་པའི་་་་་ལུང་རིགས་ལྟར་སྣང་མང་པོ་བསྟན་ནས། རྣམ་གསུམ་དག་མ་དག་གཉིས་ཀ་འཇོལ་ཉོག་ཏུ་སྤྱོད་པའི་དུས་འདིར་བློ་གྲོས་ཅན་རྣམས་ཀྱིས་སྟོན་པའི་གསུང་རབ་དང་། རྒྱ་བོད་མཁས་གྲུབ་ཚད་ལྡན་རྣམ།ས་ཀྱི་གསུང་དཔང་པོར་བཞག་ནས་བླང་དོར་མ་ནོར་་་་བར་མཛོད་ཅེས་གདམས་སོ། །ད་ནི་ཉི་མ་ནུབ་ཀྱི་རི་མགོར་ལྷུང་བ་བཞིན་དུ། སངས་རྒྱས་ཀྱི་བསྟན་པ་རིན་པོ་ཆེ་ནུབ་ལ་ཉེ།བསྟན་པའི་རྩ་བ་སྙིང་རྗེ་ཆེན་པོ་ནི་རང་གཞན་གང་གི་རྒྱུད་ན་་་་མེད་པའི་དུས་འདིར་ཆོས་མིན་སྡིག་པའི་ལས་ལ་དགའ་བ་་་་་་་་་་རྣམས་རྒྱལ་བའི་དུས་ཡིན་ཏེ། ཀུན་མཁྱེན་ཀློང་ཆེན་རབ་705

འབྱམས་པས། ཨེ་མ་དེང་སང་བསྟན་པ་ཡི། །ཉི་མ་ནུབ་ཀྱི་རི་མགོར་ལྷུང་། །མདོ་རྒྱུད་ཟེར་གྱི་སྣང་བ་ཡང་། །མཁས་གྲུབ་འགའ་ལས་གང་ནའང་དཀོན། །དེཐ་གཞུང་ལ་བསྟེན་རྣམས་ཀྱང་། །གཞན་དུ་ལོག་པའི་བཤེས་ཀྱིས་འཁྲིད། །མིག་ལྡན་འགྲོ་བ་ལྡོངས་འགྱུར་ཞིང་། །འབྱུང་བོའི་བྱ་རྣམས་དགའ་བའི་དུས། །ཆོས་མ་ཡིན་རྣམས་རྒྱལ་ལ་ལྟོས། །ཞེས་གསུངས་པའི་ཐོག་ཏུ་བབས་པའི་དུས་འདིར། འདི་འདྲའི་ཆོས་བཤད་བྱེད་པའང་དཀའ་སྟེ། ས་སྐྱ་པཎ་ཆེན་གྱེས། ད་ནི་ཕྱོགས་བཅུའི་སངས་རྒྱས་ལ། །ཐལ་སྦྱར་ནས་ནི་འདི་སྐད་གསོལ། །བདག་གིས་བདེན་པར་སྨྲ་ལགས་སམ། །འོན་ཏེ་ཛུན་དུ་སྨྲ་བར་བགྱེ། །བདེན་པར་སྨྲས་ན་གཞན་སེམས་བསྲེག །རྫུན་པར་སྨྲས་ན་བསྟན་པ་འཇིག །སྨྲ་བ་སྤངས་ན་དོན་མི་རྟོགས། །དེས་ན་དམ་པའི་སྤྱོད་པ་དཀའ། །ཨེ་ཊ་ཞེས་བྱའི་དྲང་སྲོང་མཆོག །དེ་ཡིས་གསོད་པའི་མཆོད་སྦྱིན་བཀག །དེའི་ཚེ་ཤ་ལ་དགའ་བ་ཡི། །གནོད་སྦྱིན་རྣམས་ཀྱིས་བསད་ཅེས་གྲགས། །དེང་སང་ན་ཡང་ཡུལ་དེ་ལ། །ཨེ་ཊ་གདུག་པའི་ཡུལ་ཞེས་ཟེར། །དམ་ཆོས་སྨྲ་བའི་དགེ་སློང་མཆོག །མེ་ཏོག་ཟླ་མཛེས་ཐུགས་རྗེ་ཅན། །དམ་ཆོས་བཤད་པའི་ལེ་ལན་གྱིས་། །རྒྱལ་པོའི་ཆད་པས་བཅད་ཅེས་ཐོས། །གཞན་ཡང་བདེན་པར་སྨྲ་བའི་རྒྱུས། །སྨྲ་བ་པོ་ལ་འཇིག་རྟེན་ཀུན། །ལོག་པར་འཇུག་པ་706

མང་ལགས་པས། །ཐུགས་རྗེ་མངའ་བས་བསྐྱབ་ཏུ་གསོལ། །ཞེས་གསུངས་པ་ལྟར་དཀོན་མཆོག་ལ་གསོལ་བ་འདེབས་བཞིན་བློ་ཁ་ནང་དུ་ལོག་ནས་རང་གི་སེམས་ལ་བལྟ་བར་བྱ་སྟེ། མཉམ་མེད་པོ་ཏོ་བའི་ལམ་རིམ་ལས། འཛམ་གླིང་སངས་རྒྱས་གཉིས་པར་གྲགས་པ་ཡི། །ཇོ་བོའི་བཀའ་བརྒྱུད་བདུད་རྩི་ལྟ་བུ་འདི། །ཚོང་འདུས་འོ་མ་བཞིན་དུ་བསྲེས་བསླད་བྱས། །དེང་སང་དུས་ན་གྲོང་བསྐོར་བྱེད་པར་གྱུར། །དམ་པ་ཕན་ཚུན་གཅིག་གིས་གཅིག་བསྟོད་པ། །དེང་སང་དུས་ན་ཐམས་ཅད་འགྲན་པར་གྱུར། །དབེན་པར་ཀུན་ནས་ཚུལ་བཞིན་སེམས་པ་དེ། །དེང་སང་དུས་ན་ཉིན་པར་སྐར་མ་ཙམ། །ཚེ་འདི་བློས་བཏང་ཐར་ལམ་བསྒོམ་པ་དེ། །དེང་སང་དུས་ན་རང་འདོ་མེད་པར་བྱེད། །ཚེ་འདིའི་དོན་གཉེར་ཡོ་བྱད་གསོག་པ་དེ། །དེང་སང་དུས་ན་རང་འདོ་ཅན་དུ་བྱེད། །བསླབ་ལ་གུས་ཤིང་དམན་ས་འཛིན་པ་དེ། །དེང་སང་དུས་ན་ཀུན་གྱེས་བརྙས་བཅོས་བྱེད། །སྡིག་ལ་མི་འཛེམ་རྩབ་རལ་བྱེད་པ་དེ། །དེང་སང་དུས་ན་ཀུན་གྱེས་སྤྱི་བོར་བཀུར། །དམ་པ་ཐམས་ཅད་རིམ་གྱེས་གཤེགས་གྱུར་པས། །དེང་སང་དུས་ན་བརྟེན་ས་མེད་པར་གྱུར། །རང་གི་འཁོར་བའི་སྐྱོན་ལ་བསམ་བྱས་ནས། །ཤེས་པ་ནང་དུ་བཟློག་སྟེ་བལྟ་བར་བྱ། །ཞེས་གསུངས་པ་ལྟར་རང་སེམས་ལ་བལྟ་བ་མན་ངག་བླ་ན་མེད་པ་ཡིན་མོད།707

འོན་ཀྱང་རྗེ་བདག་ཉིད་ཆེན་པོའི་ཞལ་ནས། ས་འདི་མཁས་གྲུབ་བརྒྱ་སྟོང་གིས། །རིན་ཆེན་ཁུར་ཆེན་འཛིན་པའི་ཚེ། །འབད་པ་དུ་མས་དེ་རྣམས་ཀྱི། །སྤྱན་སྔར་སོ་སོའི་ལེགས་བཤད་ལེན། །དུས་ཀྱི་་དབང་གིས་དེ་ཉམས་ཚེ། །དེ་དག་རྣམས་ཀྱི་ཐུགས་ཀྱི་བཅུད། །ཡི་གེར་བཀོད་པའི་གཞུང་མང་རྣམས། །བླ་མའི་མན་ངག་ལ་བརྟེན་ནས། །ལེགས་པར་སྦྱངས་ཏེ་ལེན་པ་ནི། །དེ་ཡི་དོད་དུ་མཁས་པས་ཤེས། །ཞེས་གསུངས་པ་ལྟར་བདག་གིས་ཀྱང་སྔོན་བྱོན་མཁས་གྲུབ་རྣམས་ཀྱི་ཐུགས་བཅུད་ཡི་གེར་བཀོད་པའི་གཞུང་་་་་མང་པོ་ནས་འདི་ཉིད་བླངས་པ་ཡིན་པས། བློ་གྲོས་ཅན་གཞན་གྱིས་ཀྱང་འདི་ཉིད་ཉམས་སུ་ལེན་པར་འོས་ཏེ། སློབ་དཔོན་ཀཱ་མ་ལ་ཤཱི་ལས། དམ་པ་ཕྲག་དོག་ལ་སོགས་དྲི་མ་ཐག་བསྲིང་བ། །ཡོན་ཏན་རྣམས་ཀྱིས་མི་མངོན་ཆུ་ཡི་མཚོ་འདྲ་དག །རྣམ་པར་ཕྱེ་ནས་ལེགས་པར་བཤད་རྣམས་འཛིན་བྱེད་དེ། །ངང་པ་རབ་དགའ་ཆུ་ལས་འོ་མ་ལེན་པ་བཞིན། །དེ་ལྟ་བས་ན་མཁས་རྣམས་ཀྱིས། ཕྱོགས་ལྷུང་དཀྲུགས་ཡིད་རིང་སྤོངས་ལ། །བྱིས་པ་ལས་ཀྱང་ལེགས་བཤད་པ། །ཐམས་ཅད་བླངས་པ་ཁོ་ན་ཡིན། །གསུངས་པ་ལྟར་ཉམས་སུ་བླངས་ན་གང་ཟག་དེ་གནས་སྐབས་་་་ཀུན་ཏུ་བདེ་ཞིང་། མཐར་ཐུག་སངས་རྒྱས་ཀྱི་གོ་འཕང་བདེ་བླག་ཉིད་དུ་འཐོབ་པར་འགྱུར་རོ། །708 ་

སྨྲས་པ། སྙིང་རྗེ་ཆེན་པོའི་སྒོ་ནས་དུས་ཀུན་ཏུ། །སྙིང་རྗེའི་ཡུལ་གྱུར་འགྲོ་ལ་ལྷ་ཆོས་ཀྱི། །སྙིང་པོ་སྙིང་རྗེའི་ཆོས་ཀྱི་ཆར་འབེབས་པའི། །སྙིང་རྗེའི་མངའ་བདག་བླ་མ་སྤྱི་བོར་བཞུགས། །ཆོས་མཛད་སྐྱེས་བུ་རྣམས་ཀྱི་རྒྱན་ཀྱི་མཆོག །དཔག་མེད་ཡོན་ཏན་མ་ལུས་འབྱུང་བའི་གནས། །ཆོས་ཀྱི་རྩ་བ་སྙིང་རྗེ་རིན་པོ་ཆེའི། །ཡོན་ཏན་དྲན་བཞིན་བསྟོད་བསྔགས་མེ་ཏོག་འཐོར། །སྙིང་རྗེ་ཆེན་པོ་ཡིད་བཞིན་ནོར་བུ་འདྲ། །སྙིང་རྗེ་ཆེན་པོ་གཏེར་ཆེན་བུམ་བཟང་འདྲ། །སྙིང་རྗེ་ཆེན་པོ་དཔག་བསམ་ལྔོན་ཤིང་འདྲ། །སྙིང་རྗེ་ཆེན་པོ་འཛམ་གླིང་ཉི་མ་འདྲ། །སྙིང་རྗེ་ཡོད་ན་ཆོས་ཀྱི་རྩ་བ་ཚུགས། །སྙིང་རྗེ་ཡོད་ན་བདག་གཞན་དོན་གཉིས་འགྲུབ། །སྙིང་རྗེ་ཡོད་ན་སངས་རྒྱས་དངོས་དང་མཚུངས། །སྙིང་རྗེ་ཡོད་ན་ལྷ་མི་ཀུན་གྱིས་སྨོན། །སྙིང་རྗེ་ཡོད་ན་ཐོག་མར་སེམས་ཅན་ཀྱི། །དོན་དུ་སྨོན་འཇུག་བྱང་ཆུབ་སེམས་བསྐྱེད་ནུས། །སྙིང་རྗེ་ཡོད་ན་བར་དུ་རྒྱལ་སྲས་ཀྱི། །སྤྱོད་པ་རླབས་པོ་ཆེ་ལ་སློབ་པར་ནུས། །སྙིང་རྗེ་ཡོད་ན་ཐ་མར་སངས་རྒྱས་ཚེ། །ཞི་བར་མི་གནས་སེམས་ཅན་འདྲེན་པར་ནུས། །སྙིང་རྗེ་ཆེ་ན་གས་ང་སྔགས་སྒོ་ར་ཞུགས་ནས། །ཚེ་གཅིག་སངས་རྒྱས་གོ་འཕང་ཐོབ་པར་ནུས། །སྙིང་རྗེ་ཡོད་ན་བསྟན་འགྲོར་ཕན་པའི་ཕྱིར། །ཐོས་བསམ་སྒོམ་གསུམ་འཆད་རྩོད་རྩོམ་གསུམ་ནུས། །སྙིང་རྗེ་ཆེན་པོས་བདག་709

ཡིད་རབ་བསྐྱོད་ནས། །འགྲོ་ལ་ཕན་ཕྱིར་སྙིང་རྗེའི་གླེགས་བམ་བརྩམས། །འདི་ལ་འགལ་འཁྲུལ་ནོངས་པ་ཅི་མཆིས་པ། །བླ་མ་རྒྱལ་བ་སྲས་བཅས་སྤྱན་སྔར་བཤགས། །སྙིང་རྗེའི་མངའ་བདག་བླ་མ་རྒྱལ་སྲས་ཀྱིས། །གང་བརྩམས་འགྲོ་ལ་ཕན་པར་བྱེན་གྱེས་རློབས། །ལུང་དང་རིགས་པའི་སྡེབས་སྦྱོར་ཀུན་ཚང་བའི། །ཆོས་ཀྱི་སྙིང་པོ་སྙིང་རྗེའི་སྨན་མར་འདི། །སྐལ་བཟང་ཆོས་མཛད་ཡོངས་ཀྱིས་གསོལ་ནུས་ན། །བྱང་ཆུབ་སེམས་ཀྱི་ལུས་སྟོབས་རྒྱས་པར་འགྱུར། །འདིས་མཚོན་དུས་གསུམ་བསགས་པའི་དགེ་ཚོགས་ཀུན། །སྙིང་རྗེ་ཆེན་པོ་སྐྱེ་བའི་རྒྱུ་རུ་བསྔོ། །ཚེ་རབས་ཀུན་ཏུ་སྙིང་རྗེ་ཆེན་པོ་དང་། །འབྲལ་བ་མེད་པར་ཤོག་ཅེས་སྨོན་ལམ་འདེབས། །འདི་ཕྱི་བར་དོ་ཚེ་རབས་ཐམས་ཅད་དུ། །སྙིང་རྗེ་ཅན་གྱི་བླ་མར་མཇལ་བར་ཤོག །སྙིང་རྗེའི་ལྷ་མཆོག་སྦྱན་རས་གཟིགས་དབང་དང་། །སྐད་ཅིག་ཙམ་ཡང་འབྲལ་བར་མ་གྱུར་ཅིག །ས་གཞི་ནམ་གནས་བར་དུ་གླེགས་བམ་འདིས། །ས་ཐོག་འདི་ན་སྡིག་ཟས་ཤ་ཡི་ཕྱིར། །ས་ལ་བསྒྱེལ་ནས་སེམས་ཅན་གསོད་ཚད་ཀྱི། །ས་སྟེང་སྐྱེ་འགྲོ་ཡོངས་ལ་ཕན་པར་ཤོག །རྒྱལ་མཚན་རྩེ་མོའི་ཏོག་གི་ནོར་བུ་ལྟར། །རྒྱལ་བ་སྲས་བཅས་རྣམས་ཀྱིས་རབ་བསྔགས་པའི། །རྒྱལ་བསྟན་སྙིང་པོ་སྙིང་རྗེའི་ནོར་བུ་ཡིས། །རྒྱལ་ཁམས་ཡོངས་ལ་ཕན་པའི་བཀྲ་ཤིས་ཤོག །ཅེས་710

སངས་རྒྱས་དང་བྱང་ཆུབ་སེམས་དཔའ་རྒྱ་བོད་ཀྱི་མཁས་གྲུབ་་་་རྣམས་ཀྱིས་གསུངས་པའི་བྱམས་སྙིང་རྗེ་བྱང་ཆུབ་སེམས་ཀྱི་ཆོས་འཁོར་རྣམས་ཀྱི་ནང་ནས་འདིར་མཁོ་བ་རྣམས་ཕྱོགས་གཅིག་ཏུ་བསྒྲིགས་པས་གླེགས་བམ་ཆུང་ཆུང་ཞིག་ལོངས་ཚེ། གསུང་ཆོས་དེ་རྣམས་ལས་སླར་ཡང་སྤྲུལ་བའི་གླེགས་བམ་ཞིག་དང་འདྲ་བ་བྱུང་སྙམ་ནས། མཚན་ཡང་སྙིང་རྗེ་སྤྲུལ་བའི་གླེགས་བམ་ཞེས་བྱ་བ་འདི་ནི། རང་གི་ཡིད་ལ་གོམས་པ་དང་། སྐལ་བཟང་གཞན་ལ་ཕན་པའི་ཕྱིར་སྔ་གོང་ནས་རྩོམ་འདུན་ཡོད་པའི་ཁར། གྲུབ་པའི་དབང་ཕྱུག་དཔལ་ཆེན་ནམ་མཁའ་འཇིགས་མེད་ཀྱི་སྐུ་གསུང་་་་་ཐུགས་ཀྱི་སྤྲུལ་བ། མཁས་བཙུན་བཟང་གསུམ་གྱི་ཡོན་ཏན་དང་ལྡན་པའི་སྤྲུལ་སྐུ་རྣམ་གསུམ་དང་། མཁས་གྲུབ་གཉིས་འཛོམ་ཀུན་བཟང་སྟོབས་ལྡན་དབང་པོའི་ཐུགས་སྲས་རྣམ་གཉིས།སྐལ་ལྡན་ལས་འཕྲོ་ཅན་གྱི་དགེ་སློང་བློ་གྲོས། མི་གཞི་ལྷ་ལས་བཟང་བའི་མཚམས་པ་ཚེ་མགོན། སྒྲུབ་བརྒྱུད་བསྟན་པ་འཛིན་པའི་བྱ་བྲལ་འཇིགས་མེད། གུ་ཡངས་བློ་བདེའི་སློབ་བུ་བློ་བཟང་མཁས་མཆོག་སོགས་ཐེག་པ་ཆེན་པོའི་སྣོད་ལྡན་གྱི་སློབ་མ་མང་པོས། ཆོས་ཀྱི་རྩ་བ་སྙིང་རྗེ་ཆེན་པོ་འདི་ཀུན་གྱེ་རྒྱུད་ལ་སྒྱེ་དཀའ་་བར་འདུག་པས། ཕྱིན་ཆད་སྙིང་རྗེ་སྐྱེ་བའི་ཐབས་སུ་འདི་ལྟ་བུའི་ལེགས་བཤད་ཟབ་མོ་ཞིག་དགོས་ཞེས་ལྷ་རྫས་དང་བཅས་ཏེ་་་་་་་711

ཡང་ཡང་བསྐུལ་བའི་ངོར། བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་སྦྱོངས་པའི་རྣལ་འབྱོར་ཞབས་དཀར་པས་དབེན་གནས་བཀྲ་ཤིས་འཁྱིལ་ནས་སྦྱར་བའོ། །འདིས་ཀྱང་བསྟན་པ་དང་འགྲོ་བ་ཡོངས་ལ་ཕན་དཔག་ཏུ་མེད་པ་ཐོགས་པར་གྱུར་ཅིག །སྭ་སྟེ། རྨད་བྱུང་གོམས་སྟོབས་ཐུགས་ཀྱི་རྒྱ་མཚོ་ལས། །འཁྲུངས་པའི་གཞན་ཕན་སྙིང་རྗེའི་དཀྱིལ་འཁོར་རྫོགས། །སྡེབས་ལེགས་ལུང་རིགས་རི་དྭགས་གཟུ་ གས་ཀྱིས་མཇེས། །སྔར་མེད་སྤྲུལ་བའི་གླེགས་བམ་ཟླ་བ་ཞིག །ལྷག་བསམ་ཤར་རིའི་རྩེ་ལས་འཕགས་པའི་མོད། །ཆོས་བརྒྱད་ཆོས་སུ་རློམ་པའི་པད་མ་ཟུམས། །ཆོས་མིན་ཆོས་ལྟར་བཅོས་པའི་ཚ་གདུང་བཅིལ། །ལེགས་ཚོགས་ཀུ་མུད་བཞད་པ་མ་ཡིན་གྲང་། །འགྲོ་ལ་རྗེས་བརྩེའི་རྒྱུན་བཟང་གངྒཱ་མོ། །ཁྱོད་ཐུགས་བདེ་འབྱུང་རལ་ཀློང་སིམ་པའི་མཐར། །གཞན་ཕན་སྐལ་ལྡན་ཤིང་རྟས་ཉེར་དྲངས་པས། །བྱང་སེམས་སྙིང་རྗེའི་རྒྱ་མཚོར་ཅིས་མི་འཇུག །འོན་ཏང་ཐུབ་བསྟན་ཆུ་ལྷའི་འཕང་བར་ཕྱོགས། །འདོད་ལྷའི་བྲན་གཡོག་སེར་གཟུགས་འབྱུང་པོའི་བྱས། །ནོར་འཛིན་ཁེངས་ལ་ཉེ་བའི་དུས་སྐབས་འདིར། །འདི་འདྲའི་དམ་ཆོ་ས་ཐོས་པའང་མགོན་ཁྱོད་དྲིན། །དྲིན་ལན་བསབ་ཕྱིར་དབྱངས་གསལ་གཟུགས་རིར་སྤེལ། །སྤེལ་བའི་དགེ་འབྲས་མ་གྱུར་འགྲོ་བ་རྣམས། །རྣམ་གྲོལ་712་

ཉེར་ཞིའི་ས་ལ་མ་བཞག་བར། །བར་མི་འཆད་པའི་གཞན་དོན་སྒྲུབ་རྒྱུར་བསྔོ། །དེའི་མཐུས་རྒྱལ་བསྟན་རིན་ཆེན་སྙིང་པོའི་བཅུད། །ལས་ལྡན་སྐྱེ་རྒུའི་རྒྱུད་ལ་རང་ཞུགས་ནས། །འགོ་ཀུན་ཕན་བདེའི་དཔལ་གྱིས་རྟག་འཚོ་ཞིང་། །ཐུབ་བསྟན་ཡུན་དུ་གནས་པའི་བཀྲ་ཤིས་ཤོག །ཅེས་པའང་བུརྙ་རཏྣས་སོ། །སརྦ་མངྒ་ལོ།། །།713