། རྟེ།།ཊྭཱ༷༷ཤཾ༷ཛྙོདྲུག་ ་་།་་་ ་་ མཚོ་སྔོན་མི་རིགས་དཔེ་སྐྲུན་ཁང་། ་ ་་ ་་

དཀར་ཆགངོ་མཚར་སྤྲུལ་པའི་གླེགས་བམ་བཞུགས་སོ། །་་་་་་་་་་་་་་་་་་་་་(1)རྒྱལ་སྲས་སྤྲུལ་པའི་གླེགས་བམ་བཞུགས་སོ། །་་་་་་་་་་་་་་་་་་(235)ཡ་མཚན་སྤྲུལ་པའི་གླེགས་བམ་བཞུགས་སོ།། ་་་་་་་་་་་་་་་་་་(510)

༄་ ། །ངོ་མཚར་སྤྲུལ་པའི་གླེགས་བམ་བཞུགས་སོ།།༄༅། །ན་མོ་གུ་རུ་མཉྫུ་སྒོ་ཥ་ཡ། །དང་པོ་བྱང་ཆུབ་མཆོག་ཏུ་ཐུགས་བསྐྱེད་ནས། །བར་དུ་བསྐལ་ཆེན་གྲངས་མེད་ཚོགས་གཉིས་བསགས། །ཐ་མར་མངོན་པར་རྫོགས་པར་སངས་རྒྱས་པའི། །སྟོན་པ་ཐུགས་རྗེ་ཅན་ལ་ཕྱག་འཚལ་ལོ། །སྒུ་ཚེ་འདི་ཡི་གོང་ལ་དགའ་ལྡན་དུ། །དམ་པ་ཏོག་དཀར་ཞེས་བྱར་སྐྱེ་བ་བཞེས། །གཟིགས་པ་ལྔ་ཡིས་གཟིགས་ནས་དགའ་ལྡན་གྱི། །གནས་ནས་འཕོ་བར་མཛད་ལ་ཕྱག་འཚལ་ལོ། །ས་ལུག་ལོ་ཡི་ས་ག་ཟླ་བའི་ཚེས། །བཅོ་ལྔའི་མཚན་མོ་གླང་ཆེན་ཐལ་དཀར་གྱེ། །རྣམ་པས་རབ་མཛེས་སྒྱུ་འཕྲུལ་ལྷ་མོ་ཡི། །ལྷུམས་སུ་ཞུགས་པར་མཛད་ལ་ཕྱག་འཚལ་ལོ། །ལྕགས་ཕོ་སྤྲེའུ་ལོ་དབོ་ཟླའི་ཚེས་པ་བཅུའི། །ཉིན་པར་བཀྲ་ཤིས་ལུམ་བིའི་ནགས་ཚལ་དུ། །སྒྱུ་འཕྲུལ་ལྷ་མོའི་རྩིབ་ལོགས་གཡས་པ་ནས། །གཟུགས་སྐུ་བལྟམས་པར་མཛད་ལ་ཕྱག་འཚལ་ལོ། །ལང་ཚོ་རབ་རྒྱས་སྒུ་ན་གཞོན་པའི་དུས། །སྟོབས་ལྡན་དྲེགས་ཅན་སྐྱེ་བོ་ཀུན་འདུས་ནས། །ཡིག་རྩིས་སྟོབས་སོགས་སྒྱུ་རྩལ་འགྲན་པའི་ཚེ། །ཀུན་ལས་མཆོག་གྱུར་1

མཛད་ལ་ཕྱག་འཚལ་ལོ། །དགུང་ལོ་ཉེར་དགུའི་བར་དུ་རྒྱལ་ས་བཟུང་། །རྒྱལ་སྲིད་སྐྱོང་ཚེ་ཡིད་འོང་ས་འཚོ་དང་། །གྲགས་འཛིན་མ་སོགས་རབ་མཛེས་བཙུན་མོ་ཡི། །འཁོར་གྱེས་བསྐོར་བར་མཛད་ལ་ཕྱག་འཚལ་ལོ། །ན་རྒ་འཆི་བ་གཟིགས་པས་ཐུགས་སྐྱོ་ནས། །ས་ཕོ་བྱི་བའི་ལོ་ལ་རྒྱལ་སྲིད་སྤངས། །མཆོད་རྟེན་རྣམ་དག་དྲུང་ནས་དབུ་སྐྲ་བསིལ། །རབ་ཏུ་བྱུང་བར་མཛད་ལ་ཕྱག་འཚལ་ལོ། །ཆུ་བོ་ནེེ་རཉྫ་ནའི་འགྲམ་དུ་བྱོན། །མཁའ་ཁྱབ་ཏིང་ངེ་འཛིན་ལ་སྙེམས་པར་ཞུགས། །གཡོ་བ་མེད་པར་དགུང་ལོ་དྲུག་གི་བར། །དཀའ་སྤྱད་དྲག་པོ་མཛད་ལ་ཕྱག་འཚལ་ལོ། །བདུད་ཀྱི་སྡེ་རྣམས་ཕམ་པར་བྱ་ཕྱིར་དང་། །རྫོགས་པའི་སངས་རྒྱས་གོ་འཕང་ཐོབ་བྱའི་ཕྱིར། །རྡོ་རྗེ་གདན་གྱེ་བྱང་ཆུབ་ཤིང་དབང་གི །དྲུང་དུ་གཤེགས་པར་མཛད་ལ་ཕྱག་འཚལ་ལོ། །ལས་ཅན་རྩྭ་འཚོང་ཁྱེའུ་བཀྲ་ཤིས་ཀྱིས། །ཕུལ་བའི་རྩྭ་ཡི་གདན་ལ་སྐྱིལ་ཀྲུང་བྱས། །བྱམས་པའི་ཏིང་ངེ་འཛིན་གྱིས་ནམ་སྲོད་ལ། །བདུད་སྡེ་ཕམ་པར་མཛད་ལ་ཕྱག་འཚལ་ལོ། །དགུང་ལོ་སོ་ལྔ་ཤིང་ཕོ་རྟ་ཡི་ལོ། །ས་ག་ཟླ་བའི་ཚེས་པ་བཅོ་ལྔ་ཡི། །ཐོ་རངས་མངོན་པར་རྫོགས་པར་སངས་རྒྱས་པའི། །རྨད་བྱུང་མཛད་པ་བསྟན་ལ་ཕྱག་འཚལ་ལོ། །ཚངས་དང་དབང་པོས་གསོལ་བ་བཏབ་པའི་ངོར། །ཆུ་སྟོད་ཟླ་བའི་ཚེས་པ་བཞི་ཡི་ཉིན། །ཝཱ་རཱ་ཎ་སཱིའི་གནས་སུ་2

བདེན་པ་བཞིའི། །ཆོས་འཁོར་བསྐོར་བར་མཛད་ལ་ཕྱག་འཚལ་ལོ། །དགུང་ལོ་བརྒྱད་ཅུ་གྱ་གཅིག་ལྕགས་འབྲུག་ལོ། །དཔྱིད་ཐའི་ཚེས་པ་བཅོ་ལྔའི་ནང་བར་ལ། །རྩྭ་མཆོག་གྲོང་དུ་རྡོ་རྗེ་སྐུ་ཞིག་ནས། །མྱ་ངན་འདའ་བར་མཛད་ལ་ཕྱག་འཚལ་ལོ། །དངོས་སུ་འབྱོར་པའི་མཆོད་པའི་ཚོགས་རྣམས་དང་། །འཇིག་རྟེན་ཁམས་དང་སངས་རྒྱས་ཞིང་ཀུན་ན། །མཆོད་པ་ཅི་མཆིས་བློ་ཡིས་བླངས་ནས་འབུལ། །བདག་གཞན་ཚོགས་གཉིས་རྫོགས་ཕྱིར་བཞེས་སུ་གསོལ། །བདག་དང་འགྲོ་བ་སེམས་ཅན་ཐམས་ཅད་ཀྱིས། །ཐོག་མེད་དུས་ནས་ཐ་མ་ད་ལྟའི་བར། །མི་དགེ་སྡིག་པའི་ལས་རྣམས་ཅི་བགྱིས་པ། །དེ་དག་ཐམས་ཅད་བདག་ཉིད་གཅིག་པུས་བཤག །ཁྱེད་ཀྱི་སྐུ་གསུང་ཐུགས་ཀྱི་ཡོན་ཏན་དང་། །རང་གཞན་སྒྱེ་འཕགས་རྣམས་ཀྱི་དགེ་བའི་ཚོགས། །མཐོང་ཐོས་དྲན་དང་མི་དྲན་ཐམས་ཅད་ལ། །རབ་ཏུ་དགའ་བས་རྗེས་སུ་ཡི་རང་བྱ། །སྟོན་པས་གཙོ་བྱས་ཕྱོགས་བཅུའི་སངས་རྒྱས་ལ། །གསེར་གྱི་འཁོར་ལོ་རྩིབས་སྟོང་ལྡན་པ་དང་། །གསེར་གྱེ་མཎྜལ་དུང་དཀར་གཡས་འཁྲུལ་སོགས། །ཕུལ་ནས་འགྲོ་ལ་ཆོས་འཁོར་བསྐོར་བར་བསྐུལ། །རྒྱལ་བ་རྣམས་ཀྱི་སྐུ་དངོས་ཐུགས་སྤྲུལ་གྱི། །དགེ་བའི་བཤེས་གཉེན་འགྲོ་བའི་དོན་མཛད་པ། །ཀུན་ལ་རིན་ཆེན་ཁྲི་དང་དར་ཟབ་གདན། །ཕུལ་ནས་ཞབས་པད་བརྟན་ཕྱིར་3

གསོལ་བ་འདེབས། །འདིས་མཚོན་དུས་གསུམ་བསགས་པའི་དགེ་ཚོགས་རྣམས། །སྟོན་པས་བདག་གཞན་རྗེས་སུ་འཛིན་པ་དང་། །བསྟན་པ་དར་ཞིང་བསྟན་འཛིན་སྐུ་ཚེ་བརྟན། །འགྲོ་ཀུན་བདེ་ཞིང་སྐྱིད་པའི་རྒྱུ་རུ་བསྔོ། །དེ་བཞིན་གཤེགས་པ་ཁྱེད་སྐུ་ཇི་འདྲ་དང་། །འཁོར་དང་སྐུ་ཚེའི་ཚད་དང་ཞིང་ཁམས་དང་། །ཁྱེད་ཀྱི་མཚན་མཆོག་བཟང་པོ་ཇི་འདྲ་བ། །དེ་འདྲ་ཁོ་ནར་བདག་ཀྱང་འགྱུར་བར་ཤོག །འགྲོ་བ་ཡོངས་ཀྱི་སྔོན་ནས་མ་འདྲིས་པའི། །མཛའ་བཤེས་ཆེན་པོ་སྟོན་པ་སངས་རྒྱས་ཀྱི། །ངོ་མཚར་སྐྱེས་རབས་རྣམ་པར་ཐར་པ་དང་། །གསུང་རབ་བཞིན་དུ་བྱས་ན་ད་ནས་བཟུང་། །ཚེ་རབས་ཀུན་ཏུ་མ་ནོར་ལམ་ལ་ཞུགས། །བདེ་ནས་བདེ་བར་མཐོ་ནས་མཐོ་རུ་འགྲོ། །མཐར་ཐུག་རྫོགས་པའི་སངས་རྒྱས་གོ་འཕང་ཐོབ། །ལྷར་བཅས་འགྲོ་ཀུན་གཙུག་གི་རྒྱན་དུ་འགྱུར། །དེ་ཕྱིར་སྟོན་པའི་སྐྱེས་རབས་རྣམ་ཐར་དང་། །གསུང་བཞིན་ལྷ་ཆོས་བྱེད་ཚུལ་བདག་གིས་བཤད། །ཚེ་རབས་ཀུན་ཏུ་བདེ་ཞིང་སྐྱིད་འདོད་པའི། །སྐལ་བཟང་སྐྱེ་བོའི་ཚོགས་རྣམས་གུས་པས་ཉོན། །ཞེས་བདག་ཅག་གི་སྟོན་པ་ཐུགས་རྗེ་ཅན་ལ། ཉིད་ཀྱི་མཛད་པ་བཅུ་གཉིས་ཀྱི་ཚུལ་དང་མཐུན་པའི་རྣར་སྙན་ཡིད་འབབ་བསྟོད་ཚིག་གི་སྒྲ་དབྱངས་སྒོགས་བཞིན་དུ་རབ་ཏུ་གུས་པས་ལྷ་ཕྱག་གྲངས་མེད་བྱས། ཡན་ལག་བདུན་པ་4

ཞིག་སྔོན་དུ་བཏང་ནས། འགྲོ་བ་ཡོངས་ཀྱི་སྔོན་ནས་མ་འདྲིས་པའི་མཛའ་བཤེས་ཆེན་པོ་འདྲེན་པ་མཉམ་མེད་སྟོན་པ་སངས་་་་རྒྱས་ཐུགས་རྗེ་ཅན་གྱི་སྐྱེས་རབས་རྣམ་པར་ཐར་པ་དང་། གསུང་བཞིན་བྱས་ན་ལམ་ལ་ནོར་གྱེས་དོགས་པ་མེད་པར་ད་ནས་་་་་་་་་བཟུང་སྟེ་ཚེ་རབས་ཐམས་ཅད་དུ། བདེ་ནས་བདེ་བར་མངོན་མཐོ་ལྷ་མིའི་གོ་འཕང་ངེས་ལེགས་ཐར་པ་དང་ཐམས་ཅད་་་་་་་་་་མཁྱེན་པའི་གོ་འཕང་མཐོན་པོར་རིམ་གྱིས་སོན་པར་འགྱུར་བས་ན། དེའི་ཕྱིར་འདིར་སྐལ་བཟང་གི་སྒྱེ་བོ་ཕོ་མོ་རྣམས་ཀྱིས་སྟོན་པ་ཐུགས་རྗེ་ཅན་གྱེ་སྐྱེས་རབས་རྣམ་ཐར་དང་། གསུང་བཞིན་དུ་དམ་པའི་ལྷ་ཆོས་བྱེད་ཚུལ་གསལ་བར་བཤད་པར་བྱ་སྟེ། དེ་ཡང་བདག་ཅག་སྙིགས་དུས་ཀྱི་འགྲོ་བ། སངས་རྒྱས་དང་བྱང་ཆུབ་སེམས་དཔའ་གཞན་ཐམས་ཅད་ཀྱིས་འདུལ་བའི་སྤྱོད་ཡུལ་དུ་མ་གྱུར་པ། མ་རུངས་ཤིན་ཏུ་གདུལ་དཀའ་བ། སྡུག་བསྔལ་གྱིས་ཆེས་ཆེར་མནར་བ་རྣམས་ཀྱི་མགོན་དང་སྐྱབས་དང་དཔུང་་་་་་་་གཉེན་གཅིག་པུ། སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་་་་་་་ཐུབ་པ་ཐུགས་རྗེ་ཅན་དེ་ནི། སྐུ་ཚེ་སྔ་མའི་སྔ་མ་སྔོན་ཡུན་རིང་པོ་བས་ཀྱང་ཆེས་རིང་བ། བསྐལ་པ་བརྗོད་ཀྱིས་མི་ལང་བའི་ཆེས་བརྗོད་ཀྱིས་མི་ལང་བའི་སྔོན་རོལ་ན། བདག་ཅག་རྣམས་དང་5

སྐལ་བ་མཉམ་པར་སྤྱོད་པ་ཞིག་ལས་ནམ་ཞིག་ན་ཕྱོགས་བཅུའི་སངས་རྒྱས་རྣམས་དང་། འཕགས་པ་འཇམ་དཔལ་ལ་སོགས་པའི་དགེ་བའི་བཤེས་གཉེན་མང་པོས་རྗེས་སུ་བཟུང་ཞིང་བསྒུལ་བའི་མཐུས། སེམས་ཅན་སྡུག་བསྔལ་གྱིས་ཉམ་ཐག་པ་ལ་བཟོད་གླགས་མེད་པའི་སྙིང་རྗེ་དང་། སངས་རྒྱས་རྣམས་ཀྱི་མཐུ་སྟོབས་གཟི་བརྗིད་མཛད་པ་འཕྲིན་ལས་བསམ་གྱེས་མི་ཁྱབ་པའི་ཚུལ་་་་རྣམས་ཐོས་ཤིང་མཐོང་བའི་རྐྱེན་གྱིས། དང་པོ་བྱང་ཆུབ་མཆོག་ཏུ་ཐུགས་བསྐྱེད་ཚུལ་ནི། སྟོན་པ་ཐུགས་རྗེ་ཅན་འདི། སྔོན་དམྱལ་བའི་ཤིང་རྟ་འདྲེན་པར་གྱུར་པའི་ཚེ། གྲོགས་ཟླ་བོ་ཞིག་དང་གཉིས་ཀྱིས་ལྕགས་བསྲེགས་ཀྱི་ས་གཞིར། གཤིན་རྗེ་ཨ་གླང་གི་ཤིང་རྟ་འདྲེན་པ་ལས། ཟླ་བོ་དེ་ཉམ་ཆུང་བས་འདྲེན་མ་ནུས་པ་ན། གཤིན་རྗེ་ཨ་གླང་ཁྲོས་ནས་ལྕགས་ཀྱི་མདུང་རྩེ་གསུམ་པ་བྲང་ལ་བསྣུན་པས་ཁྲག་གི་ཆར་བ་འབབ་ཅིང་། སྡུག་བསྔལ་གྱེས་ཉམ་ཐག་ནས་སྨྲེ་སྔགས་འདོན་པ་ན། དེ་ལ་བཟོད་གླགས་མེད་པའི་སྙིང་རྗེ་སྒྱེས་ནས། ཟླ་བོ་འདི་སྡུག་བསྔལ་ལས་ཐར་པར་བྱས་ཏེ། དམྱལ་བའི་སྡུག་བསྔལ་འདི་བདག་གཅིག་པུས་བཟོད་པར་བྱའོ་སྙམ་དུ་ཐུགས་བསྐྱེད་དེ། གཤིན་རྗེ་ཨ་གླང་ལ་ཟླ་བོ་ཉམ་ཐག་འདི་ཐོངས་ལ། འདིའི་ཐག་པའང་ངའི་མ་གོ་ལ་སྐོན་ཅིག ང་གཅིག་པུས་དྲང་བར་བྱའོ་ཞེས་གསུངས་པས། ཨ་གླང་ཁྲོས་ནས་6

ལྕགས་ཀྱི་མདུང་རྩེ་གསུམ་པ་བསྣུན་པས། བསྐལ་པ་བརྒྱར་བསགས་པའི་སྡིག་པ་དག་ཅིང་། དེ་ནས་ཚེ་འཕོས་ནས་སུམ་ཅུ་རྩ་གསུམ་གྱི་ལྷར་སྐྱེས་པར་གསུངས། འདི་ནི་བཅོམ་ལྡན་འདས་ཀྱིས་བྱམས་པའི་ཐུགས་བསྐྱེད་མཛད་པའི་ཐོག་མ་ཡིན་པས། དེ་ནས་བཟུང་སྟེ་མངོན་པར་རྫོགས་པར་སངས་རྒྱས་ཀྱི་བར་དུ།སེམས་ཅན་ཐམས་ཅད་ལ་བྱམས་པ་དང་སྙིང་རྗེའི་སེམས་རྒྱུན་མི་འཆད་དུ་བསྐྱེད་པར་མཛངས་བླུན་ལས་གསུངས།ཡང་རྒྱལ་པོ་གསལ་རྒྱལ་གྱིས། སྟོན་པས་ཐོག་མར་གང་དུ་ཐུགས་བསྐྱེད་ལགས་ཞུས་པས། བཀའ་སྩལ་པ། སྔོན་ང་རྒྱལ་པོ་འོད་ལྡན་དུ་གྱུར་ཚེ། གླང་ཆེན་འདུལ་མཁན་གྱི་ཁ་ནས་སངས་རྒྱས་བཅོམ་ལྡན་འདས་རྣམས་ཀྱི་བརྩོན་འགྲུས་དང་སྟོབས་ཐོས་ནས་དད་དེ། །སྦྱིན་པ་དག་བྱེན་བསོད་ནམས་དག་བྱས་ཏེ། །སྦྱིན་པ་རྒྱ་ཆེན་གྱུར་པ་འདི་ཡི་སུ། །འགྲོ་བ་རང་བྱུང་སངས་རྒྱས་གྱུར་ནས་ནི། །སྔོན་གྱི་རྒྱལ་བ་རྣམས་ཀྱིས་མ་བསྒྲལ་བའི། །སྐྱེ་བོའི་ཚོགས་རྣམས་བདག་གིས་བསྒྲལ་བར་བྱ། །ཞེས་བྱང་ཆུབ་མཆོག་ཏུ་ཐུགས་བསྐྱེད་པར་གསུངས། ཡང་སྔོན་རྫ་མཁན་གྱི་ཁྱེའུ་སྣང་བྱེད་དུ་གྱུར་པའི་ཚེ། དེ་བཞིན་གཤེགས་པ་ཤཱཀྱ་ཐུབ་ཆེན་ལ།རྫའི་བུམ་པ་འཇམ་གྱིས་བཀང་བ། མེ་ལོང་གིས་ཁ་བརྒྱན་པ་སོགས་མཆོད་པའི་ཡོ་བྱད་ཅི་ཡོད་ཕུལ་ཏེ། དེ་བཞིན་གཤེགས་པ་7

ཁྱེད་སྐུ་ཅི་འདྲ་དང་། །འཁོར་དང་སྐུ་ཚེའི་ཚད་དང་ཞིང་ཁམས་དང་། །ཁྱེད་ཀྱི་མཚན་མཆོག་བཟང་པོ་ཅི་འདྲ་བ་། །དེ་འདྲ་ཁོ་ནར་བདག་ཀྱང་འགྱུར་བར་ཤོག །ཅེས་བརྗོད་ནས་བྱང་ཆུབ་ཏུ་ཐུགས་བསྐྱེད་པར་གསུངས། ཡང་སྔོན་ཚོང་དཔོན་གྱི་བུ་དྲི་མ་མེད་པའི་དཔུང་བ་ཞེས་བྱ་བར་གྱུར་ཚེ། དེ་བཞིན་གཤེགས་པ་མི་ཐུབ་ཟླ་བའི་རྒྱལ་མཚན་ལ། བསོད་སྙོམས་ཕུལ་ནས་སྤྱན་སྔར་བསྡད་པ་དང་། དེ་བཞིན་གཤེགས་པ་མི་ཐུབ་ཟླ་བའི་རྒྱལ་མཚན་གྱིས་ཁྱེའུ་དེ་ལ། བྱང་ཆུབ་ཀྱི་ལམ་བསྟན་པ་ན། ཕྱིར་མི་ལྡོག་པའི་དད་པ་ཆེན་པོས་སྐྱབས་སུ་སོང་ཞིང་། བྱང་ཆུབ་ཏུ་ཐུགས་བསྐྱེད་པར་གསུངས། ཡང་སྔོན་ཆོས་ཀྱི་རྒྱལ་པོ་ཚེ་རྣམ་རྒྱལ་ཞེས་བྱ་བའི་བུ་གཞོན་ནུ་བརྩོན་འགྲུས་སྤྱོད་པ་ཞེས་བྱ་བར་གྱུར་ཚེ། དེ་བཞིན་གཤེགས་པ་ཕུང་པོ་ཆེན་པོ་ཞེས་བྱ་བ་འཇིག་རྟེན་དུ་བྱོན་པ་དང་མཇལ་ཏེ། དེ་བཞིན་གཤེགས་པའི་ཛུ་འཕྲུལ་གྱི་བཀོད་པ་དང་ཆོས་བསམ་གྱིས་མི་ཁྱབ་པ་བསྟན་པ་ལ་དད་པ་བརྟན་པོ་ཐོབ་་་་་ནས། སངས་རྒྱས་ཕུང་པོ་ཆེན་པོ་འཁོར་བཅས་ལོ་བྱེ་བ་ཕྲག་དགུ་བཅུ་རྩ་དྲུག་གི་བར་དུ། མཆོད་པའི་དངོས་པོ་ཐམས་ཅད་ཀྱིས་མཆོད་ཅིང་བསྙེན་བཀུར་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པར་གསུངས། ཡང་སྔོན་ཚོང་དཔོན་ཤེས་རབ་བཟང་པོ་ཞེས་བྱ་་བར་གྱུར་པའི་ཚེ དེ་8

བཞིན་གཤེགས་པ་དཀོན་མཆོག་ཡན་ལག་ཅེས་བྱ་བ་འཇིག་རྟེན་དུ་བྱོན་པ་དང་མཇལ་ཏེ། བྱང་ཆུབ་ཀྱི་ལམ་རྒྱས་པར་བསྟན་ཅིང་། རྫུ་འཕྲུལ་གྱི་བཀོད་པ་དུ་མ་བསྟན་པ་ལ་དད་དེ། སངས་རྒྱས་དཀོན་མཆོག་ཡན་ལག་འཁོར་བཅས་ལ་ལོ་སྟོང་དུ་མཆོད་་་་ཅིང་བསྙེན་བཀུར་ནས། བྱང་ཆུབ་ཏུ་ཐུགས་བསྐྱེད་པར་གསུངས། ཡང་སྔོན་བྲམ་ཟེའི་ཁྱེའུ་གཞོན་ནུ་སྤྲིན་དུ་གྱུར་པའི་ཚེ།དེ་བཞིན་གཤེགས་པ་མར་མེ་མཛད་འཇིག་རྟེན་དུ་བྱོན་པ་དང་མཇལ་ཏེ། རལ་པ་གསེར་གྱི་ཁ་དོག་ལྟ་བུ་གདན་དུ་བཏིང་། ཨུཏྤ་ལའི་མེ་ཏོག་སྙིམ་པ་གང་གཏོར་ནས་སེམས་བསྐྱེད་པས། སངས་རྒྱས་མར་མེ་མཛད་ཀྱིས་བྲམ་ཟེའི་ཁྱེའུ་སྤྲིན་འདི་མ་འོངས་པ་ན།ལྷ་དང་མི་རྣམས་ཀྱི་སྟོན་པ་བཅོམ་ལྡན་འདས་སུ་འགྱུར་ཞེས་་་་་་ལུང་བསྟན་པར་གསུངས། ཡང་སྔོན་བྲམ་ཟེ་རྒྱ་མཚོའི་རྡུལ་དུ་གྱུར་ཚེ། དེ་བཞིན་གཤེགས་པ་རིན་ཆེན་སྙིང་པོ་ཞེས་བྱ་བ།འཇིག་རྟེན་དུ་བྱོན་པ་དང་མཇལ་རྟེ། ལོ་བརྒྱ་ཕྲག་མང་པོའི་བར་དུ་མཆོད་ཅིང་། རྒྱལ་པོ་རྩིབས་ཀྱི་མུ་ཁྱུད་དང་རང་གི་སློབ་མ་བྲམ་ཟེ་རིག་བྱེད་ཀློག་པ་སྟོང་ལ་སོགས་སྲོག་ཆགས་བྱེ་བ་ཕྲག་་་་་མང་པོ། དེ་བཞིན་གཤེགས་པ་རིན་ཆེན་སྙིང་པོའི་དྲུང་དུ་ཁྲིད་ནས། བྱང་ཆུབ་ཏུ་སེམས་བསྐྱེད་དུ་བཅུག དེ་རྣམས་ཀྱིས་སེམས་བསྐྱེད་ནས། རང་རང་གིས་ཞིང་བཟུང་བ་ན། རྒྱལ་པོ་རྩིབས་ཀྱི་9

མུ་ཁྱུད་ཀྱིས་བདེ་བ་ཅན་གྱི་ཞིང་བཟུང་། གཞན་རྣམས་ཀྱིས་ཀྱང་ཞིང་བཟང་པོ་གདུལ་བྱ་དག་པ་འབའ་ཞིག་བཟུང་། ཁྱད་པར་བསྐལ་བཟང་འདིར་འཚང་རྒྱ་བར་འགྱུར་བའི་བྱང་ཆུབ་སེམས་དཔའ་སྐར་མ་སྐྱོང་ལ་སོགས་བྱང་སེམས་དགུ་བརྒྱ་དང་དགུ་་་་་་་བཅུ་གོ་དགུ་པོ་ཐམས་ཅད་ཀྱིས་འཇིག་རྟེན་རྒྱས་ཤིང་ལོངས་་་་་་་སྤྱོད་ཆེ་བ། གདུལ་བྱ་ཚེ་རིང་ཞིང་རྒྱུད་དག་པ་ཤ་སྟག་བཟུང་ནས། རྩོད་ལྡན་ཚེ་ལོ་བརྒྱ་བའི་དུས་ཀྱི་གདུལ་བྱ་མ་རུངས་ཚེ་ཐུང་ལོངས་སྤྱོད་ཆུང་བ། དམུ་རྒོད་བསམ་པ་ངན་པ། འཁྲུག་རྩོད་ཅན་དེ་དག་སུས་གདུལ་བར་ནུས་ཞེས་ཡལ་བར་དོར་བ་ན།བྲམ་ཟེ་རྒྱ་མཚོའི་རྡུལ་བཟོད་གླགས་མེད་པའི་སྙིང་རྗེ་སྐྱེས་ནས།སྙིགས་དུས་ཀྱི་གདུལ་བྱ་སེམས་ཅན་ཉམ་ཐག་རྣམས་ཀྱི་དོན་དུ་སྨོན་ལམ་ཆེན་པོ་ལྔ་བརྒྱ་བཏབ་སྟེ། དུས་ངན་འདིར་འབྱོན་པར་དམ་བཅས་པ་ན། འཇིག་རྟེན་གྱི་ཁམས་ཐམས་ཅད་གཡོས་ཤིང་།མེ་ཏོག་གི་ཆར་བབས། ཕྱོགས་བཅུའི་སངས་རྒྱས་དང་བྱང་སེམས་ཐམས་ཅད་ཀྱིས་འགྲན་ཟླ་མེད་པར་པད་དཀར་ལྟ་བུར་་་་བསྔགས་ཤིང་། དེ་བཞིན་གཤེགས་པ་རིན་ཆེན་སྙིང་པོས་བྲམ་ཟེ་རྒྱ་མཚོའི་རྡུལ་ཁྱོད་མ་འོངས་པ་ན། འཇིག་རྟེན་གྱེ་ཁམས་མི་མཇེད་དེར། སྐྱེ་དགུ་རྣམས་ཚེ་ལོ་བརྒྱ་ཉི་ཤུ་ཐུབ་པ་ན། དེ་བཞིན་གཤེགས་པ་ཤཱཀྱ་ཐུབ་པ་ཞེས་བྱ་བར་གྱུར་ཏེ། སངས་རྒྱས་ཀྱི་10

མཛད་པ་མཐའ་དག་བྱེད་པར་འགྱུར་ལ། ཁྱོད་འདས་ནས་ཀྱང་དམ་པའི་ཆོས་ལོ་སྟོང་གནས་པར་འགྱུར་ཞིང་། ཆོས་ནུབ་ནས་ཀྱང་ལུས་ལས་སྐྱེས་པའི་སྐུ་གདུང་རྣམས་ཀྱིས་ཀྱང་ཡུན་རིང་་་་་་་པོར་སེམས་ཅན་འདུལ་བར་འགྱུར་རོ་ཞེས་ལུང་བསྟན།གཞན་ཡང་སྟོན་པ་ཐུགས་རྗེ་ཅན་གྱིས་སྔོན་འདས་པའི་་་་་་་་དུས་སུ་སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པ་ལ་མཉེས་པའི་མཆོད་པ་རྒྱ་ཆེན་པོ་ཕུལ་ནས་ཡང་དང་ཡང་དུ་ཐུགས་བསྐྱེད་པར་གསུངས། དེ་བཞིན་དུ་འོ་སྐོལ་སྟོན་པའི་རྗེས་འཇུག་རྣམས་ཀྱིས་ཀྱང་། བླ་མ་དགེ་བའི་བཤེས་གཉེན་དང་། སྐུ་གསུང་ཐུགས་རྟེན་གྱི་དྲུང་དང་། རང་གི་ཡང་མདུན་གྱེ་ནམ་མཁར་ཚོགས་ཞིང་གི་ལྷ་ཚོགས་དཔག་ཏུ་མེད་པ་བཞུགས་པར་་་་དམིགས་ནས། དངོས་འབྱོར་ཡིད་སྤྲུལ་གྱི་མཆོད་པས་མཆོད་ནས་འདི་ལྟར་སེམས་བསྐྱེད་པར་བྱ་སྟེ། རང་གི་ཚེ་འཁོར་བ་ཐོག་མ་མ་མཆིས་པས་ན། སེམས་ཅན་ཐམས་ཅད་ཀྱིས་ཚེ་སྔོན་རང་གི་ཕ་མ་མ་བྱས་པ་ནི་གཅིག་ཀྱང་མེད་ལ། ཕ་མ་ནམ་བྱས་རེས་ཀྱི་ཚེ་འདིའི་ཕ་མས་བསྐྱངས་པ་བཞིན་དུ། དྲིན་གྱིས་བསྐྱངས་པ་ཤ་སྟག་ཡིན་པས། དྲིན་ཅན་གྱི་ཕ་མས་སེམས་ཅན་བདེ་བ་མེད་པ་རྣམས་བདེ་བ་དང་ལྡན་ན་ཅི་མ་རུང་སྙམ་པའི་བྱམས་པ་དང་།སྡུག་བསྔལ་ཅན་རྣམས་སྡུག་བསྔལ་དང་བྲལ་ན་ཅི་མ་རུང་སྙམ་11

པའི་སྙིང་རྗེ་རྒྱུན་རིང་ལ་ཤུགས་དྲག་པ་བསྒོམས་ནས། སྙིང་ཐག་པས་ད་ནས་བཟུང་སྟེ་བདག་གིས་སེམས་ཅན་ཐམས་ཅད་ཀྱི་་་་་་་སྡུག་བསྔལ་བསལ་ནས་བདེ་ལ་འགོད་པར་བྱ་སྙམ་པའི་གཞན་་་་དོན་དོན་གཉེར་གྱི་བློ་བཅོས་མ་མ་ཡིན་པ་བསྐྱེད། གཞན་དོན་བྱེད་པ་ལ་སངས་རྒྱས་ཀྱི་གོ་འཕང་ཐོབ་ན་ཡོན་ཏན་ཡོད་ཚུལ་་་་་བསམས་ནས་སྐོམ་པ་ཆུ་འདོད་པ་ལྟར་འགྲོ་ཀུན་དོན་དུ་སྐྱོན་་་་་་ཀུན་ཟད་ཡོན་ཏན་ཀུན་ལྡན་སངས་རྒྱས་ཀྱི་གོ་འཕང་ཐོབ་ན་ཅི་མ་རུང་ཐོབ་པར་གྱུར་ཅིག ཐོབ་པ་ཞིག་ཅི་ནས་ཀྱང་བྱའོ་སྙམ་པའི་བླ་ན་མེད་པའི་བྱང་ཆུབ་དོན་གཉེར་གྱི་བློ། སྨོན་པེ་བྱང་ཆུབ་ཀྱི་སེམས་དང་། སངས་རྒྱས་ཀྱི་གོ་འཕང་ཐོབ་པ་ལ། བྱང་ཆུབ་སེམས་དཔའི་སྤྱོད་པ་ལ་སློབ་དགོས་པ་ཤེས་ནས། སྡིག་པ་སྤོང་བ། དགེ་བ་སྒྲུབ་པ། སེམས་ཅན་གྱེ་དོན་བྱེད་པའི་རྒྱལ་སྲས་ཀྱི་སྤྱོད་པ་ལ་འཇུག་པར་བྱ་སྙམ་པའི་འཇུག་པ་བྱང་ཆུབ་ཀྱི་་་་་་་་སེམས་དང་། དེ་ལྟར་རྒྱལ་སྲས་ཀྱི་སྤྱོད་པ་སྤྱད་པའི་མཐུས་སངས་རྒྱས་ནས། སྤྲུལ་པ་བྱེ་བ་ཕྲག་བརྒྱ་བཀྱེད་ནས། སེམས་ཅན་ཐམས་ཅད་ཀྱི་དོན་བྱེད་པའི་དུས་སྐབས་ཤིག་ན་མ་འོངས་ན།མྱུར་དུ་འོང་ན་ཅི་མ་རུང་། འོང་བར་གྱུར་ཅིག འོང་ཚེ་ཞི་བར་སྐད་ཅིག་ཙམ་ཡང་མི་གནས་པར་ཇི་སྲིད་འཁོར་བ་ན་སེམས་་་་་་ཅན་གཅིག་ཀྱང་མ་ལུས་པ་དེ་སྲིད་དུ་འགྲོ་བའི་དོན་ལ་བརྩོན་་་་་12

པར་བྱའོ་སྙམ་དུ། བླ་མ་དངོས་སུ་ཡོད་ན། དེའི་རྗེས་ཟློས་བྱ།མེད་ན་ཚོགས་ཞིང་གཙོ་བོའི་རྗེས་སུ་ཟློས་པར་མོས་པ། གཏན་གྱི་སྐྱབས་གནས་བླ་མ་དཀོན་མཆོག་ལ། །བདག་དང་འགྲོ་ཀུན་གུས་པས་སྐྱབས་སུ་མཆི། །ཕྱོགས་བཅུའི་ཞིང་གི་རྒྱལ་བ་སྲས་བཅས་དང་། །རྩ་བའི་བླ་མ་བདག་ལ་དགོངས་སུ་གསོལ། །ཕ་མ་སེམས་ཅན་ཐམས་ཅད་བདེ་དང་ལྡན། །སྡུག་བསྔལ་ཀུན་དང་བྲལ་ན་ཅི་མ་རུང་། །ད་ནས་བཟུང་སྟེ་བདག་གིས་སེམས་ཅན་གྱི། །སྡུག་བསྔལ་བསལ་ནས་བདེ་ལ་འགོད་པར་བྱ། །འགོད་ཕྱིར་སངས་རྒྱས་གོ་འཕང་ཐོབ་པར་བྱ། །ཐོབ་ཕྱིར་དམ་པའི་ལྷ་ཆོས་སྒྲུབ་པར་བགྱི། །རྫོགས་པའི་སངས་རྒྱས་གོ་འཕང་མྱུར་ཐོབ་ནས། །མཐའ་ཡས་འགྲོ་བ་སྒོལ་བར་སེམས་བསྐྱེད་དོ། །ཞེས་གསེར་སྦྱངས་བཙོ་མ་ལྟ་བུའི་བྱམས་སྙིང་རྗེ་བྱང་ཆུབ་ཀྱི་སེམས་རིན་པོ་ཆེ་ཉིན་རེ་བཞིན་དུ་ཡང་ཡང་བསྐྱེད་པར་བྱའོ། །དེ་ནས་སྟོན་པ་ཐུགས་རྗེ་ཅན་གྱིས། བར་དུ་བསྐལ་ཆེན་གྲངས་མེད་གསུམ་དུ་ཚོགས་བསགས་ཚུལ་ནི། གྲངས་མེད་དང་པོ་ལ། དེ་བཞིན་གཤེགས་པ་ཤཱཀྱ་ཐུབ་ཆེན་ནས། དེ་བཞིན་གཤེགས་པ་ཡུལ་འཁོར་སྐྱོང་གི་བར། སངས་རྒྱས་བདུན་ཁྲི་ལྔ་སྟོང་ལ་བསྙེན་བཀུར་ཞིང་མཆོད་པས་མཉེས་པར་མཛད།གྲངས་མེད་གཉིས་པ་ལ། དེ་བཞིན་གཤེགས་པ་ལེགས་མཛད་13

ནས་བཟུང་སྟེ། དེ་བཞིན་གཤེགས་པ་དབང་པོའི་རྒྱལ་མཚན་གྱི་བར་སངས་རྒྱས་བདུན་ཁྲི་དྲུག་སྟོང་ལ་བསྙེན་བཀུར་ཞིང་མཆོད་པས་མཉེས་པར་མཛད། གྲངས་མེད་གསུམ་པ་ལ། དེ་བཞིན་གཤེགས་པ་མར་མེ་མཛད་ནས་བཟུང་སྟེ། དེ་བཞིན་གཤེགས་པ་འོད་སྲུངས་ཀྱི་བར་སངས་རྒྱས་བདུན་ཁྲི་བདུན་སྟོང་ལ། བསྙེན་བཀུར་ཞིང་མཆོད་པས་མཉེས་པར་མཛད་ནས་ཚོགས་གཉིས་་་་་་བསགས་པར་གསུངས། དེ་ནི་ཐེག་པ་ཐུན་མོང་བའི་དབང་དུ་བྱས་ནས་གསུངས་པ་ཡིན་གྱིས། ཐེག་ཆེན་ཐུན་མོང་མ་ཡིན་པའི་དབང་དུ་བྱས་ན། སྟོན་པས་སྔོན་སློབ་པ་ལམ་གྱེ་གནས་སྐབས་ན།བྱ་རྒོད་ཕུང་པོའི་རི་གཅིག་པུར་སངས་རྒྱས་བྱེ་བ་ཁྲག་ཁྲིག་་་་་་་་་གངྒཱའི་ཀླུང་གི་བྱེ་མ་སྙེད་ལ། བཀུར་སྟི་བྱས་ཞེས་ཟླ་བ་སྒྲོན་མེའི་མདོ་ལས་གསུངས། དེ་བཞིན་དུ་འོ་སྐོལ་སྟོན་པའི་རྗེས་འཇུག་རྣམས་ཀྱིས་ཀྱང་། སངས་རྒྱས་དང་བྱང་ཆུབ་སེམས་དཔའི་རྣམ་འཕྲུལ་བླ་མ་དགེ་བའི་བཤེས་གཉེན་མཁས་བཙུན་བཟང་གསུམ་གྱི་ཡོན་ཏན་དང་ལྡན་པ་ཐམས་ཅད་ལ། ཟང་ཟིང་ནོར་དང་།ལུས་ངག་གི་ཞབས་ཏོག བཀའ་བཞིན་སྒྲུབ་པའི་མཆོད་པས་མཉེས་པར་བྱེད་པ་ལ་བསླབ་པར་བྱ། གཞན་ཡང་བསྐལ་ཆེན་གྲངས་མེད་གསུམ་གྱེ་བར་ལ། སྟོན་པ་ཐུགས་རྗེ་ཅན་སྔོན་རྒྱལ་པོ་ཁ་དོག་དམ་པ་ཞེས་བྱ་བར་གྱུར་ཚེ། གནོད་སྦྱིན་ཞིག་ལ། འདུས་14

བྱས་ཐམས་ཅད་མི་རྟག་སྟེ། །ཅི་ཙམ་སྐྱེས་པ་སྡུག་བསྔལ་བཅས། །ལྔ་ཕུང་མཚན་མ་མེད་པས་སྟོང་། །བདག་དང་བདག་གི་བ་ཡང་མེད། །ཅེས་པའི་ཚིགས་བཅད་འདི་གསན་པའི་ཕྱིར་དུ། བཙུན་མོ་ཡིད་དུ་འོང་བ་དང་། སྲས་གཅེས་པ་གནོད་སྦྱིན་ལ་བྱིན་ཏེ་ཟར་བཅུག་པ་དང་། རྒྱལ་པོ་ཆེན་པོ་ག་ན་ཤ་ནི་བ་ལི་ཞེས་བྱ་བར་གྱུར་ཚེ། བྲམ་ཟེ་ལེའུ་དུ་ཆ་ཞེས་བགྱི་བ་ལ། ཟག་པ་ཐམས་ཅད་ཟད་པར་འགྱུར། །མཐོ་བ་དེ་ཡང་མཐར་ལྟུང་ངོ་། །འདུ་བ་ཡོད་ན་འབྲལ་བར་འོང་། །སྐྱེ་བ་ཡོད་ན་འཆི་བར་འགྱུར། །ཞེས་པའི་ཚིགས་བཅད་འདི་གསན་པའི་ཕྱིར་དུ་སྐུ་ལུས་ལ་མར་མེ་་་་་་སྟོང་བཙུགས་ཏེ་མེ་སྦར་བར་མཛད་པ་དང་། རྒྱལ་པོ་ཆེན་པོ་བྱེ་ལིང་གར་ལིང་ཞེས་བྱ་བར་གྱུར་ཚེ། བྲམ་ཟེ་ཁྱེའུ་དུ་ན་ཞེས་བགྱི་བ་ལ། འདུས་བྱས་ཐམས་ཅད་མི་རྟག་སྟེ། །སྐྱེ་བ་ཐམས་ཅད་སྡུག་བསྔལ་བཅས། །ཆོས་ཀུན་སྟོང་པས་བདག་པོ་མེད། །བདག་གི་བ་ཡང་ཡོད་མ་ཡིན། །ཞེས་ཚིགས་བཅད་འདི་གསན་པའི་ཕྱིར་དུ་སྐུ་ལ་ལྕགས་གཟེར་སྟོང་གིས་བཏབ་པ་དང་། རྒྱལ་ཚབ་ད་མ་གེ་ཞེས་བྱ་བར་གྱུར་ཚེ། བྲམ་ཟེ་ཞིག་ལ། བྱམས་པའི་སེམས་ནི་གོམས་པར་བྱ། །ཞེ་སྡང་ཁྲོ་བའི་འདུ་ཤེས་སྤང་། །སྙིང་རྗེ་ཆེན་པོས་སེམས་ཅན་སྐྱོབས། །ཀུན་ལ་བརྩེ་ཞིང་མཆི་མ་ཟག །དགའ་བ་ཆེན་པོ་གོམས་པར་བྱ། །གཞན་ལ་བདག་དང་མཐུན་པའི་15

ཆོས། །བྱང་ཆུབ་སེམས་ཀྱིས་བསྐྱབས་པ་ནི། །བྱང་ཆུབ་སེམས་དཔའི་སྤྱོད་པར་ལྡན། །ཞེས་པའི་ཚིགས་བཅད་འདི་གཉིས་གསན་པའི་ཕྱིར་དུ་མེའི་དོང་ཟབས་སུ་ཁྲུ་བཅུ་པ་མེ་མ་མུར་གྱིས་བཀང་བའི་ནང་དུ་མཆོངས་པ་དང་། དྲང་སྲོང་ཨུར་ཏ་ལ་ཞེས་བྱ་བར་གྱུར་ཚེ། བྲམ་ཟེ་ཞིག་ལ། ལུས་ཀྱི་སྤྱོད་པ་རབ་བསྡམས་ཤིང་། །སྲོག་གཅོད་རྐུ་དང་གཡོམ་མི་བྱ། །ཕྲ་མ་ཛུན་དང་ཚིག་རྩུབ་དང་། །བཀྱལ་བ་སྨྲ་བར་མི་བྱ་འོ། །འདོད་པ་རྣམས་ལ་མི་ཆགས་ཤིང་། །ཞེ་སྡང་སེམས་ཀྱང་མེད་པར་བྱ། །ངན་པར་ལྟ་བ་ཀུན་སྤངས་ན། །བྱང་ཆུབ་སེམས་དཔའི་སྤྱོད་པ་འོ། །ཞེས་པའི་ཚིགས་བཅད་འདི་གཉིས་གསན་པའི་ཕྱིར་དུ་སྐུ་ལུས་ཀྱི་པགས་པ་བཤུས་ནས། རུས་པས་སྒྱུ་གུ་བྱས། ཁྲག་སྣག་ཚར་སྦྱར་ཏེ།ཚིགས་བཅད་འདི་དག་འབྲི་བར་མཛད་པ་སོགས། ཆོས་ཚིགས་བཅད་རེའི་ཕྱིར་དུའང་དཀའ་བ་བསམ་གྱིས་མི་ཁྱབ་པ་སྤྱད་དོ། །དེ་བཞིན་དུ་འོ་སྐོལ་རྣམས་ཀྱིས་ཀྱང་བླ་མ་དགེ་བའི་བཤེས་་་་་་་་་གཉེན་རྣམས་ཀྱི་དྲུང་ནས་ཆོས་ཉན་པའི་ཕྱིར། ལུས་ལོངས་སྤྱོད་རྣམས་ཕངས་པ་མེད་པར་བཏང་ནས། དཀའ་བ་ཅི་ནུས་སུ་སྤྱོད་པ་ལ་བསླབ་པར་བྱ། གཞན་ཡང་སྐྱེས་རབས་སོ་བཞི་པ་ལས།སངས་རྒྱས་ཐུགས་རྗེ་ཅན། སྔོན་བྲམ་ཟེ་ཆེན་པོ་ཞིག་ཏུ་གྱུར་པའི་ཚེ། སྟག་མོ་ཕྲུ་གུ་དང་བཅས་པ་ལྟོགས་ནས་ཉམ་ཐག་པ་ཞིག་16

མཐོང་ནས། སྙིང་རྗེས་མ་བཟོད་པར། རང་ལུས་སྦྱིན་པར་བཏང་ནས། སྟག་མོ་མ་བུ་རྣམས་ཀྱི་ལུས་གསོས་པ་དང་། སྔོན་ཡུལ་ཤི་བིའི་རྒྱལ་པོར་གྱུར་ཚེ། ནོར་ལོངས་སྤྱོད་ཐམས་ཅད་སྦྱིན་པར་བཏང་། ཐ་ན་རང་གི་སྤྱན་ཡང་བྲམ་ཟེ་ལོང་བ་ཞིག་ལ་བྱེན་ནས།ལོང་བ་མིག་དང་ལྡན་པར་མཛད་པ་དང་། སྔོན་ཀོ་ས་ལ་ཡི་རྒྱལ་པོར་གྱུར་ཚེ། ཚེ་སྔོན་གླ་མི་ཞིག་ཏུ་གྱུར་ཚེ། གཞན་ལ་ཟན་དྲོན་ཙམ་ཞིག་བྱིན་པའི་འབྲས་བུས་ཚེ་དེར་རྒྱལ་པོར་གྱུར་པ་དྲན་ཏེ།འཁོར་རྣམས་ལ། རྒྱུ་ཆུང་ངུས་འབྲས་བུ་རྒྱ་ཆེན་པོ་ཐོབ་པ་འདི་ལ་ལྟོས། ཞེས་ཆོས་བསྟན་ཅིང་སྦྱིན་པ་རྒྱ་ཆེན་པོ་མཛད་པ་དང་།སྔོན་ཚོང་དཔོན་སྦྱིན་ལ་དཔའ་བར་གྱུར་ཚེ། བདུད་ཀྱིས་མེ་འོབས་སྤྲུལ་ཀྱང་། སྙིང་སྟོབས་ཆེན་པོས་འོབས་བརྒལ་ནས་འཕགས་པ་མཆོད་པ་དང་། སྔོན་ཚོང་དཔོན་ཟིལ་གྱེས་མི་ནོན་པར་གྱུར་ཚེ། ལྷ་ཡིས་ཉམས་སད་ནས་ནོར་ཀུན་མི་སྣང་བར་བྱས་ཀྱང་། རྩྭ་སྔོན་པོ་བརྔས་ཏེ་བཙོངས་པའི་རིན་གྱེས་ཕོངས་པ་རྣམས་གསོས་པ་དང་། སྔོན་རི་བོང་གི་གཙོ་བོར་གྱུར་ཚེ། འཁོར་རྣམས་ལ་ཆོས་བསྟན། བྲམ་ཟེ་བཀྲེས་པ་ཞིག་གསོ་བའི་ཕྱིར་རང་ལུས་མེ་ནང་དུ་མཆོངས་པ་ལྷ་དབང་གིས་བླངས་ཏེ། ཀུན་ལ་ངོ་མཚར་ཞེས་བསྟན་པ་དང་། སྔོན་བྲམ་ཟེ་ཨ་ག་ཏ་རུ་གྱུར་ནས་དཀའ་ཐུབ་ཀྱི་ནགས་ན་གནས་ཚེ། ལྷ་ཡིས་ཉི་མ་གསུམ་དཀའ་17

ཐུབ་ཀྱི་ཟས་བསླངས་ཀྱང་། མ་ཆགས་པར་ཕངས་པ་མེད་པར་བྱེན་ནས་ཏིང་ངེ་འཛིན་གྱི་དགའ་བ་དེས་འཚོ་བར་མཛད་པ་་་་་་དང་། སྔོན་རྒྱལ་པོ་བྱམས་པའི་སྟོབས་སུ་གྱུར་པའི་ཚེ། འགྲོ་ཀུན་བྱམས་དང་བརྩེ་བས་བསྐྱངས་ཤིང་ཁྱད་པར་གནོད་སྦྱིན་ལྔ་ལུས་ཀྱི་ཁྲག་གིས་གསོས་ནས། ནམ་ཞིག་སངས་རྒྱས་པའི་ཚེ་ཆོས་ཀྱི་བདུད་རྩི་སྟེར་ཞེས་གསུངས་པ་དང་། སྔོན་རྒྱལ་བུ་ཐམས་ཅད་སྒོལ་དུ་གྱུར་པའི་ཚེ། བུ་དང་བུ་མོ་ནོར་དང་གླང་ཆེན་སོགས་གཅེས་དགུ་ཀུན་བཏང་ཞིང་མི་འཇིགས་པའི་སྦྱིན་པས་འགྲོ་ཀུན་བདེ་བར་མཛད་པ་དང་། སྔོན་མཆོད་སྦྱིན་བྱེད་པའི་ས་སྐྱོང་རྒྱལ་པོར་གྱུར་ཚེ། གཞན་དབང་དུ་མ་བཏང་བར་དུད་འགྲོ་བགྲང་ལས་འདས་པའི་སྲོག་བསྐྱབས། འགྲོ་ཀུན་དགེ་བཅུའི་ཁྲིམས་ལ་བཀོད་ནས་སྦྱིན་པ་མཐར་ཕྱིན་པ་ལྟར། འོ་སྐོལ་རྣམས་ཀྱིས་ཀྱང་སྦྱིན་པ་གཏོང་བ་ལ་བསླབ་པར་བྱ།སྔོན་ལྷའི་དབང་པོར་གྱུར་ཚེ། ལྷ་མ་ཡིན་དང་གཡུལ་འགྱེད་པའི་དུས། བྱ་ཡི་ཚང་ཞིག་གཟིགས་ནས། རང་སྲོག་ཡལ་བར་བཏང་ནས་བྱ་ཕྲུག་གི་སྲོག་བསྐྱབས་པ་དང་། སྔོན་བྲམ་ཟེ་ཞིག་ཏུ་གྱུར་ཚེ། སློབ་དཔོན་གྱི་བྲམ་ཟེ་རྒུད་ཚེ་རྐུ་བ་རུང་ཞེས་བསྐུལ་ཡང་། མ་བྱིན་པ་ལེན་པ་ནམ་ཡང་མི་རུང་ཞེས་མ་བླངས་པ་དང་།སྔོན་ཤི་བིའི་རྒྱལ་པོར་གྱུར་ཚེ། བློན་པོས་མྱོས་བྱེད་མ་ཞེས་བྱ་18

བའི་བུད་མེད་མཛེས་མ་ཞིག་ཕུལ་ཡང་། སྲོག་ལ་བབས་ཀྱང་ལོག་གཡེམ་མི་བྱ་ཞེས་མ་བྱས་པ་དང་། སྔོན་དེད་དཔོན་ཆེན་པོར་གྱུར་ཚེ། བདེན་ཚིག་བརྗོད་པས་དོན་མཐུན་རྒྱ་མཚོའི་ཀློང་ལས་མཐར་ཕྱིན་པར་མཛད་ཅིང་། རིན་ཆེན་སྣ་ཚོགས་འདོད་དགུའི་ཆར་གྱིས་ཚིམ་པར་མཛད་པ་དང་། སྔོན་ཉ་ཡི་རྒྱལ་པོར་གྱུར་ཚེ།ཉ་ཕྲན་རྣམས་མཚོ་བསྐམས་ནས་བྱ་སྣ་ཚོགས་ཀྱིས་གཙེས་པ་ན།བདེན་པའི་ཚིག་གིས་ཆར་ཕབ་ནས་ཉ་རྣམས་གསོས་པ་དང་།སྔོན་བྱ་སྲེག་པར་གྱུར་ཚེ། ནགས་མེས་མཐའ་བསྐོར་ཡང་།བདེན་ཚིག་བརྗོད་པས་མེ་ཕྱིར་ལོག་སྟེ། འགྲོ་བ་གྲངས་མེད་པའི་སྲོག་བསྐྱབས་པ་དང་། སྔོན་ལྷའི་དབང་པོ་བརྒྱ་བྱིན་དུ་གྱུར་པའི་ཚེ། མྱོས་བྱེད་ཆང་གིས་རྒྱལ་བློན་སྡེ་དང་བཅས་པ་ཕུང་བར་གཟིགས་ནས་སྤྲུལ་པ་ཞིག་བཏང་སྟེ་ཆོས་བསྟན་ནས་ཐམས་ཅད་བདེ་བ་ལ་བཀོད་པ་དང་། སྔོན་རྒྱལ་རིགས་ཕྱུག་པོར་གྱུར་ཚེ།འདོད་པའི་ཉེས་དམིགས་རིག་ནས་་ངེས་འབྱུང་གིས་བསྐུལ་ཏེ།འཁོར་བའི་ལོངས་སྤྱོད་ཐམས་ཅད་སྤངས་ནས་རབ་ཏུ་བྱུང་བ་དང་། སྔོན་གྲགས་ལྡན་བྲམ་ཟེའི་རིགས་སུ་འཁྲུངས་ཚེ། ལོངས་སྤྱོད་ཀུན་སྤངས་ནས་དབེན་པར་བསམ་གཏན་མཛད་ཅིང་རྐྱེན་ངན་ལམ་དུ་བསྒྱུར། གནོད་འཚེའི་སེམས་སྤངས་ཏེ། འཁོར་རྣམས་ལ་ཆོས་བསྟན་པ་དང་། སྔོན་རྒྱལ་པོའི་ཚོང་དཔོན་དུ་གྱུར་19

ཚེ། གཞན་གྱིས་བསྒྲགས་པའི་ཡོན་ཏན་ཐོས་པས། དགའ་བཞིན་དུ་ཚེ་བློས་བཏང་ནས་རབ་ཏུ་བྱུང་། ཚུལ་ཁྲིམས་མཐར་ཕྱིན་པར་མཛད་པ་ལྟར། འོ་སྐོལ་རྣམས་ཀྱིས་ཀྱང་ཚུལ་ཁྲིམས་བསྲུངས་པ་ལ་བསླབ་པར་བྱ། སྔོན་བྲམ་ཟེའི་རིགས་ཆེན་པོ་གཙུག་ཕུད་བྱང་ཆུབ་ཅེས་བྱ་བར་གྱུར་ཚེ། རྒྱལ་པོས་བརྙས་ཀྱང་ཁྲོ་བ་མེད་པར་བཟོད་པ་བསྒོམས། རྗེས་སུ་བཟུང་ནས་དམ་ཆོས་བསྟན་པ་དང་།སྔོན་ངང་པའི་རྒྱལ་པོར་གྱུར་ཚེ། རྙི་ནང་དུ་བཟུང་ཡང་། ཁྲོ་བ་དང་འཇིགས་པ་མེད་པར་ཐབས་མཁས་ཀྱིས་རྒྱལ་པོ་ཚངས་བྱིན་འཁོར་བཅས་ལ་ཆོས་བསྟན་པ་དང་། སྔོན་ཀུན་ཏུ་རྒྱུ་རབ་བཟང་དུ་གྱུར་ཚེ། མང་པོས་བརྙས་ཀྱང་ཁྲོ་བ་མེད་པར་བཟོད་པ་བསྒོམས་ནས་ལྟ་བ་ངན་པའི་རྒྱལ་པོ་འཁོར་བཅས་ལ་ཡང་དག་པའི་གནས་ལུགས་བསྟན་པ་དང་། སྔོན་བྱང་ཆུབ་སེམས་དཔའ་སྤྲེའུར་གྱུར་ཚེ། གཡང་དུ་ལྷུང་བའི་མི་ཞིག་རྒྱབ་ཏུ་ཁུར་ནས་དྲངས་ཀྱང་། མི་ངན་དེས་སྤྲེའུ་ངལ་དུབ་ནས་གཉིད་ཡོད་དུས་རྡོ་བརྒྱབ་ནས་གསོད་གྲབས་བྱས་ཀྱང་། བཟོད་པ་བསྒོམས་ནས་སླར་ཡང་ཕན་ཐོགས་མཛད་པ་དང་། སྔོན་རི་དྭགས་ཤ་ར་བྷར་གྱུར་ཚེ། རང་ལ་གནོད་པའི་རྒྱལ་པོ་གཡང་དུ་ལྷུང་བ་རང་ལུས་ལ་བསྐྱོན་ནས་གཡང་ལས་དྲངས་པ་དང་། སྔོན་རི་དྭགས་རུ་རུར་གྱུར་ཚེ་ཆུས་ཁྱེར་བའི་ཉམ་ཐག་མི་ཞིག་ཆུ་ལས་བསྒྲལ་ནས་ང་་་་་20

འདྲ་བའི་རི་དྭགས་ཡོད་པ་སུ་ལ་མ་སྨྲ་བཤད་ཀྱང་རྒྱལ་པོ་ལ་་་་་་་ཞུས་ནས། དམག་གིས་མཐའ་བསྐོར་ནས་གསོད་ལ་ཐུག་ཀྱང་བཟོད་པ་བསྒོམས་ནས་རྒྱལ་བློན་འཁོར་བཅས་ལ་ཆོས་བསྟན་པ་དང་། སྔོན་སྤྲེའུའི་རྒྱལ་པོར་གྱུར་ཚེ། རྒྱལ་པོའི་དམག་གིས་སྤྲེའུའི་ཚོགས་རྣམས་ཉམ་ཐག་པར་བྱས་པ་ལ་ཐུགས་བརྩེ་བས་་་་རང་ལུས་ཟམ་པ་ལྟར་བྱས། ལུས་བསྣད་ནས་ཤི་ལ་ཐུག་རུང་སྤྲེའུའི་ཚོགས་མང་པོ་ཆུ་ལས་བསྒྲལ་བ་དང་། སྔོན་དྲང་སྲོང་བཟོད་པ་སྨྲ་བར་གྱུར་ཚེ། རྒྱལ་པོས་ལུས་དུམ་བུར་གཏུབས་ཀྱང་།དེ་ལ་ཁྲོ་བ་མེད་པར་སླར་ཡང་ཐུགས་བརྩེ་བས་གནོད་ལན་དུ་་་་་ཕན་པ་མཛད་པ་དང་། སྔོན་ཚངས་པའི་རྒྱལ་པོར་གྱུར་ཚེ། ཡན་ལག་སྦྱིན་པར་བཏང་ནས། ལྟ་བ་ངན་པ་འཛིན་ལ་ཐུགས་བརྩེ་བས་ལས་རྒྱུ་འབྲས་བདེན་པའི་ཆོས་བསྟན་པ་དང་། སྔོན་དགོན་པ་ཉམ་ངའི་གླང་ཆེན་དུ་གྱུར་ཚེ། རྒྱལ་པོས་སྤྱུགས་པའི་སྐྱེ་བོ་བདུན་བརྒྱ་ཙམ་ལ། ཐུགས་བརྩེ་བས་མ་བཟོད་པར་རི་ཞིག་གི་རྩེ་ནས་གཡང་ལ་མཆོངས་ནས་ལུས་ཟར་བཅུག་ནས་མི་ཀུན་གསོས་ཏེ། བཟོད་པ་མཐར་ཕྱིན་པར་མཛད་པ་ལྟར།འོ་སྐོལ་རྣམས་ཀྱིས་ཀྱང་བཟོད་པ་བསྒོམ་པ་ལ་བསླབ་པར་བྱ། སྔོན་རྒྱལ་བུ་ཟླ་བར་གྱུར་ཚེ། རྐང་ཁྲ་ལ་ཆོས་བསྟན་ཏེ། དེས་ཀྱང་བཙོན་དུ་བཟུང་བའི་མི་རྣམས་བཏང་། ལམ་བཟང་སྒྲུབ་ཅིང་གཞན་ལ་ཡང་21

བསྟན་ནས་བརྩོན་འགྲུས་མཐར་ཕྱིན་པར་མཛད་པ་ལྟར། འོ་སྐོལ་རྣམས་ཀྱིས་ཀྱང་བརྩོན་འགྲུས་རྩོམ་པ་ལ་བསླབ་པར་བྱ ་སྔོན་ལྕགས་ཁྱེམ་ན་གནས་པའི་རྒྱལ་པོར་གྱུར་ཚེ། འཁོར་བར་ཞེན་ལོག་ངེས་འབྱུང་སྐྱེས་ནས། བྱང་སེམས་ཏིང་འཛིན་བསྒོམས་ནས་བསམ་གཏན་མཐར་ཕྱིན་པར་མཛད་པ་ལྟར། འོ་སྐོལ་རྣམས་ཀྱིས་ཀྱང་བསམ་གཏན་བསྒོམ་པ་ལ་ཡང་བསླབ་པར་བྱ། སྔོན་མ་ཧེ་རྒོད་ཀྱི་ཁྱུ་མཆོག་ཏུ་གྱུར་ཚེ། སྤྲེའུ་ཞིག་ཉིན་རེ་བཞིན་མགོ་ལ་ཞོན། མིག་བཀབ། རྣ་བ་དཀྲུགས། ལམ་བཀག་སོགས་བྱས་པ་བཟོད་ཅིང་། གཞན་གནོད་སྦྱིན་ཞིག་ལ་ཆོས་བསྟན་པ་དང་། སྔོན་བྱ་ཤིང་རྟ་མོར་གྱུར་ཚེ། སེང་གེའི་གྲེ་བར་རུས་པ་ཟུག་པ་བཏོན་ནས། ལྷ་ལ་རྒྱལ་བ་དགྱེས་པའི་ལམ་བཟང་བསྟན་ནས་ཤེས་རབ་མཐར་ཕྱིན་པར་མཛད་པ་ལྟར། འོ་སྐོལ་རྣམས་ཀྱིས་ཀྱང་ཤེས་རབ་ལ་ཡང་བསླབ་པར་བྱའོ། །མདོར་ན་སྟོན་པ་ཐུགས་རྗེ་ཅན་གྱེས། སྔོན་སློབ་པ་ལམ་གྱི་གནས་སྐབས་སུ།རྒྱལ་བློན་བྲམ་ཟེ་ཁྱེམ་བདག་སོགས་སེམས་ཅན་དཔག་ཏུ་མེད་པའི་ལུས་བླངས་ཚེ། སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པ་མཆོད་ཅིང་། བུ་དང་བུ་མོ། འཁོར་དང་ལོངས་སྤྱོད་ཐམས་ཅད་ཕངས་པ་མེད་པར་འགྲོ་ལ་བཏང་ཞིང་། ཐ་ན་སྡོང་པོ་གཅིག་གི་རྩ་ནས་གཞན་ལ་དབུ་གཅིག་པུ་བཅད་ནས་་་་་་22

ཀྱང་སྟོང་ཕྲག་ཅིག་སྦྱིན་པར་བཏང་བར་གསུངས། དེ་བཞིན་དུ་ཤ་དང་ཁྲག་དང་རྐང་ལག་སོགས་ལུས་ཀྱི་སྦྱིན་པ་ཁོ་ན་ཡང་ལན་གྲངས་དཔག་ཏུ་མེད་པར་བཏང་ནས། འགྲོ་ལ་ཕན་ཚད་མེད་པ་བཏགས། གནོད་པ་ཚད་མེད་ལས་བསྐྱབས་ཏེ། སྒོ་སྣ་ཚོགས་ནས་ཚོགས་གཉིས་བར་མ་ཆད་དུ་བསགས་པར་གསུངས་སོ། །དེ་བཞིན་དུ་འོ་སྐོལ་རྣམས་ཀྱིས་ཀྱང་ཡར་བླ་མ་དཀོན་མཆོག་ལ་་་་་་མཆོད་འབུལ། མར་དབུལ་པོ་ངན་སློང་ལ་སྦྱིན་གཏོང་།བར་དགེ་འདུན་པ་དང་དྲིན་ཅན་གྱེ་ཕ་མ་ལ་ཞབས་ཏོག གཞན་ཡང་ལུས་ཀྱིས་ཕྱག་དང་སྐོར་བ། ངག་གིས་ཁ་ཏོན། བཟླས་བརྗོད། སེམས་ཀྱིས་དད་གུས་དག་སྣང་ཟབ་རྒྱས་གདམས་པ་བསྒོམས་པ་སོགས་ལུས་ངག་ཡིད་གསུམ་གྱི་སྒོ་ནས། རང་གིས་དགེ་བ་བྱེད་པ་དང་།གཞན་ལ་བྱེད་དུ་འཇུག་པ་དང་། གཞན་གྱིས་བྱས་པ་ལ་རྗེས་སུ་ཡི་རང་བ་ལ་སོགས་སྒོ་སྣ་ཚོགས་ནས་ཚོགས་གཉིས་བསོག་པ་ལ་བསླབ་པར་བྱའོ། །དེ་ནས་སྟོན་པ་ཐུགས་རྗེ་ཅན། ཐ་མ་མྱུར་དུ་མངོན་པར་རྫོགས་པར་སངས་རྒྱས་ནས། འགྲོ་ལ་ཆོས་འཁོར་བསྐོར་ཚུལ་ནི།སྒུ་ཚེ་འདི་ཉིད་ཀྱི་གོང་དུ། སྟེང་ཕྱོགས་དགའ་ལྡན་ལྷའི་ཡུལ་དུ་ལྷའི་བུ་དམ་པ་ཏོག་དཀར་ཞེས་བྱ་བའི་སྐུའི་སྐྱེ་བ་བཞེས་ནས་ལྷ་རྣམས་ལ་ཆོས་བསྟན། དེ་ནས་ལྷའི་རོལ་མོའི་སྒྲ་ལས། འཛམ་བུ་23

གླིང་དུ་ཕེབས་པར་བསྐུལ་བའི་ཚེ། མིའི་གདུལ་བྱ་རྣམས་འདུལ་བའི་དུས་ལ་བབ་པར་དགོངས་ནས། ལྷ་རྣམས་ལ་ང་ནི་མི་སྡོད་འཛམ་བུ་གླིང་དུ་འགྲོ། ཁྱེད་རྣམས་དུས་རྒྱུན་དུ་བག་ཡོད་བསྟེན་ཞེས་གསུངས། ཉིད་ཀྱི་ཅོད་པན་བྱམས་པའི་དབུ་ལ་བཅིངས།རྒྱལ་ཚབ་ཏུ་དབང་བསྐུར། དེ་ནས་རིགས་དང་། ཡུལ་དང་།དུས་དང་། བརྒྱུད་དང་། བུད་མེད་དེ་གཟིགས་པ་ལྔ་ལ་གཟིགས་ནས། དགའ་ལྡན་ལྷ་ཡུལ་ནས་བབས་ཏེ། ནམ་མཁའ་ཐམས་ཅད་འོད་ཀྱིས་འགེངས་བཞིན་གླང་ཆེན་ཐལ་དཀར་མཆེ་བ་དྲུག་ལྡན་གྱེ་རྣམ་པར་གཤེགས་ནས། ས་ལུག་ལོ་ས་ག་ཟླ་བའི་ཚེས་པ་བཅོ་ལྔའི་དུས་སུ། ཟས་གཙང་གི་བཙུན་མོ་སྒྱུ་འཕྲུལ་ལྷ་མོ་གསོ་སྦྱོང་ལ་གནས་པའི་ལྷུམས་སུ་ཞུགས། ཟླ་བ་བཅུ་ཕལ་ཆེར་ལོན་པ་ན་ལེགས་སྦྱར་ལྷའི་སྐད་མང་པོ་བརྗོད་ཅིང་། བཙས་པའི་དུས་ལ་བབ་ཚེ། ཡུམ་སྒྱུ་འཕྲུལ་ལྷ་མོ་ལུམ་བའི་ནགས་ཚལ་དུ་བྱོན། ལྷ་ཚངས་པ་དང་དབང་པོ་གཉིས་ཀྱིས་ཞབས་ཕྱི་བྱས། ལྷའི་བུ་དང་བུ་མོ་མང་པོས་ནམ་མཁའ་ནས་མཆོད། ཡུམ་གྱིས་སྤང་ཤའི་སྡོང་པོའི་ཡལ་ག་ཕྱག་གཡས་ཀྱིས་བཟུང་ནས་རྩིབ་ལོགས་གཡས་ནས།ལྕགས་ཕོ་སྤྲེའུ་ལོ་དབོ་ཟླའི་ཚེས་པ་བཅུའི་ཉིན་སྐུ་བལྟམས་པ་་་་་་དང་། ཚངས་པ་དང་དབང་པོས་བླངས་ནས་དྲི་མེད་སྤོས་ཆུས་བཀྲུས་ཏེ་མེ་ཏོག་གཏོར། དེའི་ཚེ་ས་ལ་པདྨ་བརྡོལ་ཞིང་། མཁའ་24

ལ་རིན་པོ་ཆེའི་གདུགས་བྱུང་། ས་ཆེན་དྲུག་ལ་གོམ་པ་བདུན་བོར་ནས། །ང་ནི་འཇིག་རྟེན་འདི་ན་མཆོག་ཡིན་ཞེས། །སྟོང་གསུམ་ཀུན་ཏུ་དབྱངས་ཀྱིས་གོ་བར་མཛད། །ཡབ་ཀྱི་དོན་ཀུན་གྲུབ་པས་གཞོན་ནུ་དོན་གྲུབ་ཅེས་མཚན་གསོལ། ཚངས་པ་དང་མངོན་ཤེས་ལྡན་པའི་དྲང་སྲོང་གིས་འཁོར་ལོས་བསྒྱུར་པའམ།ཡང་ན་སངས་རྒྱས་སུ་འགྱུར་ཞེས་ལུང་ཡང་བསྟན་པ་བྱུང་། དེ་ནས་གཞོན་ནུ་ལང་ཚོ་རྒྱས་ནས་ཉིན་གཅིག་ལྷས་སྦྱིན་གྱིས་་་་་་་་་་བསད་པའི་གླང་ཆེན་གྱེ་རོ་སྲས་གཞོན་ནུ་དོན་གྲུབ་ཀྱིས་ཞབས་ཀྱི་མཐེ་ཐོང་གི་རྩེ་ལ་བླངས་ནས་ཕྱི་རོལ་རྒྱང་གྲགས་གཅིག་ཏུ་་་་་འཕངས་པའི་ས་ཕྱོགས་དེ་གཤོངས་ཆེན་པོ་ཞིག་ཏུ་གྱུར། དེ་ནས་ཤཱཀྱ་རྣམས་དང་སྐྱེ་བོ་ཕལ་མོ་ཆེ་འདུས་ནས་ཡི་གེ་འགྲན་པས།སྲས་གཞོན་ནུ་དོན་གྲུབ་ཀྱིས་ཚངས་པའི་ཡི་གེ་སོགས་ཡིག་་་་་་་་་་རིགས་མི་འདྲ་བ་དྲུག་ཅུ་རྩ་བཞི་བསྟན། རྩིས་འགྲན་པས་སྲས་གཞོན་ནུས་འཇིག་རྟེན་གྱི་ཁམས་ཀྱི་རྡུལ་ཕྲན་ཇི་སྙེད་ཀྱང་་་་་་་་་་དབུགས་ཐེངས་གཅིག་རང་ལ་བརྩིས། སྟོབས་འགྲན་པས་གཞོན་ནུ་ཐམས་ཅད་སྐུ་ལ་དུས་གཅིག་རུབ་ཀྱང་ཕྱག་རེག་པ་ཙམ་གྱིས་ཐམས་ཅད་ས་ལ་འགྱེལ་བར་གྱུར། གཞན་གྱིས་བདུང་བ་ཙམ་ཡང་མི་ནུས་པའི་མེས་ཀྱི་གནམ་རུ་ཞེས་བྱ་བའི་གཞུ་དེ་བདུངས་ནས་མདའ་འཕངས་པས། ལྕགས་ཀྱི་སླ་ང་ལྔ། ཤིང་ཏ་ལའི་སྡོང་25

པོ་བདུན། ལྕགས་ཀྱི་ཕག་པའི་གཟུགས་རྣམས་དུས་གཅིག་ལ་ཕུག་ནས་མདའ་ས་འོག་ཏུ་ཐིམ་པའི་ཤུལ་ནས་མདའ་ཆུ་ཁྲོན་པ་ཞེས་བྱ་བའི་ཆུ་བྱུང་། དེ་བཞིན་དུ་སྒྱུ་རྩལ་དྲུག་ཅུ་རྩ་བཞི་འགྲན་པས། གཞན་ཀུན་ལས་སྲས་གཞོན་ནུ་དོན་གྲུབ་རབ་དང་ཕུལ་དང་མཆོག་ཏུ་གྱུར་པས་ལྷ་མི་ཐམས་ཅད་ངོ་མཚར་བར་གྱུར་ཏོ། །དེ་ནས་དགུང་ལོ་ཉི་ཤུ་ནས་ཉེར་དགུའི་བར་དུ། ས་འཚོ་མ་དང་གྲགས་འཛིན་མ་སོགས་བཙུན་མོའི་འཁོར་གྱིས་བསྐོར་ནས་རྒྱལ་སྲིད་ཆོས་བཞིན་བསྐྱངས། དེ་ནས་ཕྱོགས་བཅུའི་སངས་རྒྱས་རྣམས་ཀྱིས་རབ་ཏུ་བྱུང་བར་བསྐུལ་ཞིང་། སྐྱེད་མོས་ཚལ་དུ་ཞུགས་པ་ན། མི་རྒས་པ་དང་། ན་བ་དང་། ཤི་བའི་རོ་རྣམས་མཐོང་ནས་ཐུགས་སྐྱོ། དགེ་སློང་ཞིག་མཐོང་བས་ཐུགས་སྤྲོ། དེ་དག་གི་རྐྱེན་གྱེས་ས་ཕོ་བྱི་བའི་ལོ་ལ། རྒྱལ་པོའི་ཁབ་ནས་བྱུང་སྟེ།མཆོད་རྟེན་རྣམ་དག་དྲུང་དུ་བྱོན་ནས་དབུ་སྐྲ་བསིལ་ནས་ནམ་མཁའ་ལ་གཏོར་བ་ལྷ་རྣམས་ཀྱིས་མཆོད་པའི་རྟེན་དུ་ཁྱེར། ཀ་ཤིའི་གོས་བྱེན་ནས་ལྷ་ཞིག་གི་ལག་ནས་ངུར་སྤྲིག་གི་གོས་བླངས་ནས་རབ་བྱུང་མཛད། ཆུ་བོ་ནཻརཉྫནའི་འགྲམ་དུ་མཁའ་ཁྱབ་ཀྱི་ཏིང་ངེ་འཛིན་ལ་ཞུགས་ནས་ལོ་དྲུག་གི་བར་དུ་དཀའ་བ་སྤྱད་་་་་པའི་མཐར། དགའ་མོ་དང་དགའ་སྟོབས་མ་གཉིས་ཀྱིས་བ་སྟོང་26

གི་འོ་མ་ལན་བཅུ་དྲུག་གི་བར་དུ་ཉིང་ཁུར་བྱས་པའི་འོ་ཐུག་་་་་་་སྦྲང་རྩི་དང་སྦྱར་བ་དྲངས་པས། སྐུ་ལུས་གསེར་བཙོ་མའི་མདོག་ལྟ་བུར་གྱུར། དེ་ནས་རྡོ་རྗེ་གདན་གྱི་བྱང་ཆུབ་ཤིང་དྲུང་དུ་གཤེགས་ནས་རྩྭ་འཚོང་ཁྱེའུ་བཀྲ་ཤིས་ཀྱིས་ཕུལ་བའི་རྩྭའི་གདན་ལ་བཞུགས་ཏེ། དགུང་ལོ་སོ་ལྔ་ཤིང་ཕོ་རྟའི་ལོ་ས་ག་ཟླ་བའི་ཚེས་བཅོ་ལྔའི་ནམ་སྲོད་ལ་བདུད་ཀྱི་སྡེའི་དམག་དཔུང་བྱུང་ཚེ།བྱམས་པའི་ཏིང་ངེ་འཛིན་ལ་ཞུགས་པས་བདུད་ཀྱིས་མཚོན་ཆ་་་་འཕངས་པ་རྣམས་མེ་ཏོག་ཏུ་གྱུར། བདུད་ཀྱི་བུ་མོ་རྣམས་བྱུང་ནས་གཟུགས་མཛེས་པ་བསྟན་ནས་བསླུ་ཁྲིད་བྱས་ཀྱང་བསླུ་མ་་་་ནུས་པར་བདུད་ཀྱི་དཔུང་རྣམས་ཐམས་ཅད་བཏུལ། དེ་ནས་ནམ་གྱི་གུང་ལ་མཉམ་པར་བཞག ཐོ་རངས་སྐྱ་རེངས་ཤར་བ་དང་དུས་མཉམ་དུ་རྡོ་རྗེ་ལྟ་བུའི་ཏིང་ངེ་འཛིན་མངོན་དུ་བྱས་་་་་ནས་མངོན་པར་རྫོགས་པར་སངས་རྒྱས་པའི་མཛད་པ་རྨད་དུ་་་་བྱུང་བ་བསྟན། དེ་ནས་ཐུན་མོང་གདུལ་བྱའི་སྣང་ངོར། ཟབ་ཞི་སྤྲོས་བྲལ་འོད་གསལ་འདུས་མ་བྱས། །བདུད་རྩི་ལྟ་བུའི་ཆོས་ཤིག་ཁོ་བོས་རྙེད། །སུ་ལ་བསྟན་ཀྱང་གོ་བར་མི་ནུས་པས། །མི་སྨྲ་ནགས་ཀྱི་ཚལ་དུ་གནས་པར་བྱ། །ཞེས་ཞག་བཞི་བཅུ་ཞེ་དགུའི་བར་དུ་ཆོས་མི་གསུང་བའི་ཚུལ་མཛད་པ་ན། ཚངས་པས་གསེར་གྱེ་འཁོར་ལོ་རྩིབས་སྟོང་དང་ལྡན་པ་ཕུལ་ཏེ་གསོལ་བ་བཏབ་་་་་་27

ཀྱང་ཆོས་ཀྱི་འཁོར་ལོ་མ་བསྐོར་བས། བརྒྱ་བྱིན་རོགས་སུ་སྦྲན་པ་ན་དེས་ཀྱང་གསེར་གྱི་མཎྜལ་དཔག་ཚད་ལྔ་བཅུ་པ་དང་། དུང་དཀར་གཡས་སུ་འཁྱིལ་བ་རྣམས་ཕྱག་ཏུ་ཕུལ་ཏེ་གསོལ་བ་་་་་་་་་་བཏབ་པ་ལ་བརྟེན་ནས། སྐུ་ཡི་འོད་ཀྱིས་རབ་འབྱམས་ཞིང་ཀུན་འགེངས་བཞིན་དུ་ཡུལ་ཝཱ་རཱ་ཎ་སཱིའི་དྲང་སྲོང་ལྷུང་བ་རི་དྭགས་ཀྱི་གནས་སུ་ཆུ་སྟོད་ཟླ་བའི་ཚེས་བཞི་ཡི་ཉིན། འཁོར་ལྔ་སྡེ་བཟང་པོ་ལ། དང་པོ་བདེན་བཞིའི་ཆོས་འཁོར་བསྐོར། རིམ་གྱིས་དགུང་ལོ་ང་བརྒྱད་པར་བྱ་རྒོད་ཕུང་པོའི་རིར་འཁོར་རྣམ་བཞི་བྱང་ཆུབ་སེམས་དཔའི་འདུས་པ་དང་བཅས་བསམ་གྱིས་མི་ཁྱབ་པར་ཡུམ་སྲས་བཅུ་བདུན་ལ་སོགས་བར་བ་མཚན་ཉིད་མེད་་་་་་་པའི་ཆོས་འཁོར་བསྐོར་ཞིང་། མ་ལ་ཡ་དང་ཡངས་པ་ཅན་སོགས་གནས་ཐ་དད་པ་དུ་མར། བྱང་ཆུབ་སེམས་དཔའ་དོན་དམ་ཡང་དག་འཕགས་ལ་སོགས་པར། ཐ་མ་ལེགས་པར་རྣམ་པར་ཕྱེ་བའི་ཆོས་འཁོར་བསྐོར་བར་གསུངས། གཞན་ཡང་ངོ་མཚར་སྐུ་ཡི་བཀོད་པ་བསམ་གྱིས་མི་ཁྱབ་པར་སྟོན་བཞིན་དུ། གདུལ་བྱ་མཆོག་དམན་བར་བ་རང་རང་སོ་སོའི་བློ་ཁ་དང་འཚམས་པའི་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བསྐོར་ནས། འགྲོ་བ་གྲངས་མེད་པ་མངོན་མཐོ་ལྷ་མིའི་གོ་འཕང་། ངེས་ལེགས་ཐར་པ་དང་ཐམས་ཅད་མཁྱེན་པའི་གོ་འཕང་ལ་བཀོད་པའི་མཐར།28

གདུལ་བྱ་རྟག་འཛིན་ཅན་རྣམས་ཆོས་ལ་བསྐུལ་ཕྱིར། དགུང་ལོ་བརྒྱད་ཅུ་གྱ་གཅིག་པ་ལྕགས་འབྲུག་དཔྱིད་ཐའི་ཚེས་པ་བཅོ་་་་་་་ལྔའི་ནང་བར་གྱད་ཀྱི་ཡུལ། རྩྭ་མཆོག་གྲོང་གི་ས་གཞི་གཙང་མ་རུ། སེང་གེའི་ཉལ་སྟངས་ཀྱིས་བྱང་ཕྱོགས་བོད་ལ་བསྟན་པ་དར་བའི་རྟེན་འབྲེལ་དུ་དབུ་བྱང་དུ་བསྟན་ནས་བཞུགས་ཚེ། རྒྱ་གར་གྱེ་རྩི་ཤིང་ནགས་ཚལ་རི་དང་བཅས་པ་མགོ་བྱང་ཕྱོགས་སུ་གུགགནམ་ས་བར་སྣང་ཐམས་ཅད་འཇའ་འོད་ཀྱིས་གང་ཞིང་ནམ་་་་མཁའ་ནས་སྤྲིན་ཁ་དོག་ལྔ་ལྡན་བྱུང་བའི་གསེབ་ན་ལྷའི་བུ་དང་བུ་མོ་མང་པོའི་ལུས་ཀྱི་ཕྱེད་ཙམ་ཐོན་ནས། གདུགས་རྒྱལ་མཚན་བ་དན་དུ་མ་བསྒྲེངས། བཀྲ་ཤིས་པའི་མེ་ཏོག་དང་བདུད་རྩི་ལ་སོགས་འདོད་དགུའི་ཆར་འབེབས་ཤིང་། བསྟོད་དབྱངས་དང་རོལ་མོའི་སྒྲ་སྒྲོགས་པ་སོགས་ངོ་མཚར་བའི་ལྟས་དང་ཆོ་འཕྲུལ་དཔག་ཏུ་མེད་པ་དང་བཅས་ཏེ། གཟུགས་སྐུ་མྱ་ངན་ལས་འདས་པའི་ཚུལ་བསྟན་ཏོ། །དེ་བཞིན་དུ་འོ་སྐོལ་སྟོན་པའི་རྗེས་འཇུག་རྣམས་ཀྱིས་ཀྱང་བསོད་ནམས་ཡེ་ཤེས་ཀྱི་ཚོགས་བསགས་པས་ཐ་མར་མངོན་པར་རྫོགས་པར་སངས་རྒྱས་ནས་སྤྲུལ་པ་བྱེ་བ་ཕྲག་བརྒྱ་འགྱེད། མཛད་པ་བཅུ་གཉིས་ལ་སོགས་པ་བསྟན་ནས་འགྲོ་བའི་དོན་མཛད་ཅིང་། གཞན་ཡང་ནམ་མཁའ་ལ་འཕུར་བ་དང་།རི་བྲག་ལ་འཛུལ་བ་དང་། ལུས་ལས་མེ་འབར་བ་དང་ཆུ་འཁྲུག་29

པ་དང་། འདོད་དགུར་བསྒྱུར་པ། ལུས་ལྷའི་དཀྱིལ་འཁོར་དུ་སྤྲུལ་ནས་སྐྱེ་བོ་གཞན་ལ་སྟོན་པ་སོགས་ཛུ་འཕྲུལ་ཡ་མ་ཟུང་སྣ་་་་ཚོགས་པ་སྟོན་བཞིན་དུ། ཟབ་མོ་སྟོང་པ་ཉིད་དང་། རྒྱ་ཆེན་སྤྱོད་པའི་ཆོས་ཀྱི་འཁོར་ལོ་བསྐོར་ནས། མ་དད་ལོག་ལྟ་ཐེ་ཚོམ་ཅན་གྱི་སྣང་བ་ཡང་དམ་པའི་ཆོས་ལ་བསྒྱུར་ནས། མཐོང་ཐོས་དྲན་རེག་བཟང་ངན་འབྲེལ་ཐོགས་ཐམས་ཅད་མངོན་མཐོ་ལྷ་མིའི་གོ་འཕང་ངེས་ལེགས་ཐར་པ་དང་ཐམས་ཅད་མཁྱེན་པའི་གོ་འཕང་ལ་བཀོད་ནས་འབྲེལ་ཚད་ཐམས་ཅད་དོན་དང་ལྡན་པར་བྱེད་་་་ནུས་པར་འགྱུར་རོ། །སྨྲས་པ། སྟོན་པ་ཐུགས་རྗེ་ཅན་ལ་གསོལ་བ་འདེབས། །བདག་གཞན་རྗེས་འཇུག་ཡོངས་ལ་ཐུགས་རྗེས་གཟིགས། །མགོན་པོ་ཁྱེད་ཀྱི་རྣམ་ཐར་ཟིན་པ་དང་། །གསུང་བཞིན་ལྷ་ཆོས་ནུས་པར་བྱིན་གྱེས་རློབས། །རྣམ་འདྲེན་བཞི་པ་སྟོན་པ་ཐུགས་རྗེ་ཅན། །བསྐལ་པ་དཔག་ཏུ་མེད་པའི་སྔོན་རོལ་ཏུ། །སངས་རྒྱས་ཚར་ཀྱང་གདུལ་བྱའི་སྣང་ངོ་རུ། །ཐ་མལ་སོ་སྐྱེ་ཞིག་གི་ཚུལ་འཛིན་པ། །ཕྱོགས་བཅུའི་སངས་རྒྱས་འཕགས་པ་འཇམ་དཔལ་སོགས། །དགེ་བའི་བཤེས་གཉེན་མང་པོས་ལེགས་པར་བསྐུལ། །སེམས་ཅན་རྣམས་ཀྱི་སྡུག་བསྔལ་ཚུལ་མཐོང་ནས། །བྱམས་དང་སྙིང་རྗེ་གཞན་དོན་དོན་གཉེར་སྐྱེས། །སངས་རྒྱས་བྱང་སེམས་30

རྣམས་ཀྱི་མཐུ་སྟོབས་མཐོང་། །འགྲོ་དོན་བྱེད་ལ་དེ་འདྲ་འཐོབ་དགོས་དགོངས། །བཅོམ་ལྡན་ཐུབ་པ་ཆེན་པོ་ལ་སོགས་པའི། །སངས་རྒྱས་བྱང་སེམས་དཔག་ཏུ་མེད་པ་ཡི། །དྲུང་དུ་བྱོན་ནས་མཉེས་པས་མཆོད་སྤྲིན་ཕུལ། །དང་པོ་བྱང་ཆུབ་མཆོག་ཏུ་ཐུགས་བསྐྱེད་ནས། །བར་དུ་བསྐལ་ཆེན་གྲངས་མེད་དང་པོ་ལ། །དེ་བཞིན་གཤེགས་པ་ཤཱཀྱ་ཐུབ་ཆེན་ནས། །དེ་བཞིན་གཤེགས་པ་ཡུལ་འཁོར་སྐྱོང་གི་བར། །རྫོགས་པའི་སངས་རྒྱས་བདུན་ཁྲི་ལྔ་སྟོང་ལ། །རྟག་ཏུ་བསྙེན་བཀུར་མཆོད་པས་མཉེས་པར་མཛད། །དེ་ནས་བསྐལ་ཆེན་གྲངས་མེད་གཉིས་པ་ལ། །དེ་བཞིན་གཤེགས་པ་ལེགས་མཛད་ནས་བཟུང་སྟེ། །དེ་བཞིན་གཤེགས་པ་དབང་པོའི་རྒྱལ་མཚན་བར། །རྫོགས་པའི་སངས་རྒྱས་བདུན་ཁྲི་དྲུག་སྟོང་ལ། །རྟག་ཏུ་བསྙེན་བཀུར་མཆོད་པས་མཉེས་པར་མཛད། །དེ་ནས་བསྐལ་ཆེན་གྲངས་མེད་གསུམ་པ་ལ། །དེ་བཞིན་གཤེགས་པ་མར་མེ་ནཛད་ནས་བཟུང་། །དེ་བཞིན་གཤེགས་པ་འོད་སྲུངས་གཉིས་ཀྱི་བར། །རྫོགས་པའི་སངས་རྒྱས་བདུན་ཁྲི་བདུན་སྟོང་ལ། །རྟག་ཏུ་བསྙེན་བཀུར་མཆོད་པས་མཉེས་པར་མཛད། །གཞན་ཡང་སངས་རྒྱས་དཔག་མེད་མཆོད་པ་དང་། །སེམས་ཅན་ཡོངས་ལ་ཕན་ཡང་ཚད་མེད་བཏགས། །ཐ་མ་མི་རྣམས་ཚེ་ལོ་བརྒྱ་པའི་དུས། །ཟས་གཙང་སྲས་པོ་གཞོན་ནུ་དོན་གྲུབ་ཏུ། །གྱུར་31

ཚེ་རྒྱལ་སྲིད་སྤངས་ནས་རབ་ཏུ་བྱུང་། །ནེེ་རཉྫ་ནའི་འགྲམ་དུ་དཀའ་བ་སྤྱད། །རྡོ་རྗེ་གདན་གྱི་བྱང་ཆུབ་ཤིང་དྲུང་དུ། །སྲོད་ལ་བདུད་བཏུལ་གུང་ལ་མཉམ་པར་བཞག །ཐོ་རངས་མངོན་པར་རྫོགས་པར་སངས་རྒྱས་ནས། །ལྷ་མི་ཡོངས་ལ་ཆོས་ཀྱི་འཁོར་ལོ་བསྐོར། །ད་ལྟ་འོ་སྐོལ་གཏན་གྱི་སྐྱབས་སུ་གྱུར། །སྟོན་པ་ཐུགས་རྗེ་ཅན་གྱི་རྣམ་ཐར་བཞིན། །འོ་སྐོལ་སྟོན་པའི་རྗེས་འཇུག་རྣམས་ཀྱིས་ཀྱང་། །མར་གྱུར་འགྲོ་ལ་བྱམས་དང་སྙིང་རྗེ་བསྒོམས། །བདག་པས་གཞན་གཅེས་བྱང་ཆུབ་སེམས་བསྐྱེད་ནས། །དེང་ནས་བཟུང་སྟེ་བསྐལ་ཆེན་གྲངས་མེད་པར། །སངས་རྒྱས་ཀུན་དངོས་རྩ་བའི་བླ་མ་སོགས། །སངས་རྒྱས་བྱང་སེམས་མང་པོ་བསྙེན་བཀུར་མཆོད། །ལུས་དང་ལོངས་སྤྱོད་ཐམས་ཅད་ཕངས་མེད་དུ། །མར་གྱུར་འགྲོ་བ་ཡོངས་ལ་གཏོང་བར་བྱ། །དེ་ལྟར་སྟོན་པ་ཐུགས་རྗེ་ཆེན་པོ་ཡི། །ངོ་མཚར་རྨད་བྱུང་སྐྱེས་རབས་རྣམ་ཐར་བཞིན། །ཐེག་པ་ཆེན་པོའི་ཆོས་ལ་སློབ་པའི་ཚུལ། །གོ་སླའི་ངག་གིས་ལེགས་པར་བཤད་ཟིན་ནས། །ད་ནི་སྟོན་པའི་གསུང་ལ་ཡིད་ཆེས་ཕྱིར། །སྟོན་པ་མཁྱེན་བརྩེ་ཡོན་ཏན་མངའ་ཚུལ་དང་། །ཕྱི་མར་ཕན་པའི་ལྷ་ཆོས་དོན་གཉེར་ཕྱིར། །ཤི་ནས་ཕྱི་མར་འགྲོ་ཚུལ་བཤད་ཀྱིས་ཉོན།།དེ་ཡང་སྟོན་པ་ཐུགས་རྗེ་ཅན་གྱི་ཞལ་གྱི་བུམ་བཟང་ལས་་་་་་32

ཐོན་པའི་དམ་པའི་ཆོས་ཀྱི་བདུད་རྩི་འཇུང་བ་ལ། ཐོག་མར་གསུང་ལ་ཡིད་ཆེས་ཀྱི་དད་པ་སྐྱེ་བ་དང་འཇིག་རྟེན་ཕྱི་མ་དོན་་་་གཉེར་གྱི་བློ་སྐྱེ་བའི་ཕྱིར་འདིར་སྟོན་པ་སངས་རྒྱས་ལ་མཁྱེན་་་་་་བརྩེའི་ཡོན་ཏན་མངའ་ཚུལ་དང་། ལས་བཟང་ངན་གཉིས་ཀྱི་དབང་གིས་ཕྱི་མར་ཡར་མར་ལ་འགྲོ་ཚུལ་བཤད་པར་བྱ་སྟེ། དེ་ཡང་སྔོན་མགོན་མེད་ཟས་སྦྱིན་གྱི་བུ་མོ་མ་ག་དྷ་བཟང་མོ་ཞེས་བྱ་བ། ཡུལ་ལྷོ་ཕྱོགས་ཀྱི་ཁྱིམ་བདག་བྱ་མཁན་ཞེས་བྱ་བ་ཕྱི་རོལ་པ་ཞིག་གི་ཁྱེམ་དུ་བག་མར་སོང་ནས། བསོད་ནམས་ཀྱི་ཞིང་ས་མེད་པ་ལ་སེམས་མ་དགའ་བར་གདོང་གནག་པས། ཁྱེམ་བདག་གིས་ཁྱོད་ཅི་ལ་མ་དགའ་བྱས་པས། ཁྱེད་ལ་ཞིང་མི་གདའ་སྨྲ་བས། ཁོ་ན་རེ། ཞིང་ཡོད་ཉིན་ལམ་རེ་ཡོད་པའི་ཞིང་ཆེན་པོ་ཡང་ཡོད་བྱས་པས། དེས་ཅི་བྱ། ཞིང་དེ་མ་ཡིན། སྦྱིན་པའི་ཞིང་མི་གདའ་སྨྲ་བས། དེ་ཡང་ཡོད། དྲང་སྲོང་འདི་རྙེད་དོ། །བྱས་པས།ཕུག་རོན་གྱི་སྤུ་བཏོགས་ནས་བཏང་བ་འདྲ་བ་དེ་ཚོས་ཅི་ཡོང་་་་་སྨྲས་པས།འོ་ན་ཅི་འདྲ་དགོས་ཟེར། མོ་ན་རེ། སྟོན་པ་སངས་རྒྱས་འདྲ་བ་དགོས་སོ་སྨྲས་པས། དེར་ཐམས་ཅད་ཀྱིས་འོ་ན་སྤྱན་འདྲེན་བྱས་པས། མོ་དགའ་ནས། འོ་ན་འཚོ་བ་སྦྱོར་དང་ཁོ་མོས་སྤྱན་འདྲེན་ཞེས་ཁང་ཐོག་ཏུ་སོང་། ལག་པར་སྤོས་ཐོགས་ནས།རབ་ཏུ་གུས་པས། ཚུལ་ཁྲིམས་རྣམ་དག་ཤེས་རབ་ཤིན་ཏུ་ཟབ། །33

དད་ལྡན་སྙིང་པོ་ཉན་ཐོས་ཆེ་རྣམས་ཀྱིས། །མགོན་མེད་གྱུར་པ་བདག་ལ་རྗེས་བཟུང་ཞིང་། །དོན་མཛད་ཐུགས་རྗེས་གཤེགས་པར་མཛད་དུ་གསོལ། །ཞེས་སྤྱན་འདྲེན་བྱས་ཚེ། ཡུལ་དེ་དང་སངས་རྒྱས་བཞུགས་གནས་གཉིས་ཀྱི་བར་ལ་ཉིན་ལམ་མང་པོ་་་་ཡོད་ཀྱང་། སངས་རྒྱས་ཀྱིས་མཁྱེན་ནས། འཁོར་རྣམས་ལ་གསུངས། འཁོར་རྫུ་འཕྲུལ་ཅན་ཁ་ཅིག་ནི་གླང་པོ་ཆེ་ས་སྲུང་གི་བུ་ལ་ཞོན། ཁ་ཅིག་སྤྲིན་གྱེ་ཤུགས་ལ། ཁ་ཅིག་རི་བོ་སྤོས་ངད་ལྡན་ལ། ཁ་ཅིག་རི་བོ་མ་ལ་ཡ། ཁ་ཅིག་ནི་གང་འདུས་པ་ལ་སོགས་ཞོན་པ་དུ་མ་དང་བཅས་ཏེ། ནམ་མཁའི་མཐོངས་སུ་འཕགས་ནས་རིམ་བཞིན་ཡུལ་ལྷོ་ཕྱོགས་སུ་བྱོན་པས། རྒྱང་ནས་མཐོང་ཚེ་ཐམས་ཅད་དད་ཅིང་དཔའ་ཞུམ་ནས། བུ་མོ་ལ་འདི་ཁྱོད་ཀྱི་སྟོན་པ་ཡིན་ནམ་ཞེས། རེ་རེ་ནས་དྲིས་པས། མོ་ན་རེ།འདི་ནི་བདག་གི་སྟོན་པའི་སྲས་ཤེས་རབ་ཅན་གྱི་མཆོག་གྱུར་ཤཱ་རིའི་བུ་ཞེས་བྱ་བ་ཡིན་ནོ་ཞེས་རེ་རེ་ནས་བསྙད་དོ། །དེ་ནས་རྗེས་སུ་སྟོན་པ་ཉིད་ཀྱི་འོག་ནས་འདོད་པའི་ལྷ། སྟེང་ནས་གཟུགས་ཀྱི་ལྷ། གཡས་གཡོན་ནས་བྱང་ཆུབ་སེམས་དཔའི་ཚོགས། སྐུའི་གཡོན་ཟུར་ན་ལྷ་དང་མི་བསམ་གྱིས་མི་ཁྱབ་པས་མཆོད་པའི་བྱེ་བྲག་དུ་མས་མཆོད་པའི་དབུས་ན། སྐུ་གསེར་གྱི་མཆོད་སྡོང་འབར་བ་ལྟར་ལྷང་ངེ་ལྷམ་མེ། ལྷན་ནེར་བྱོན་པའི་ཚེ། གྱོས་སྒྱུག་34

ལ་སོགས་པ་ན་རེ།འདི་ཁྱོད་ཀྱི་སྟོན་པ་ཡིན་ནམ་དྲིས་པས། བུ་མོ་ན་རེ། འདི་བདག་གི་སྟོན་པ་ལགས་སོ། །ཞེས་སྨྲས་པས། སྐྱེ་བོ་མང་པོ་དད་ཅིང་བཏུད། དེ་རྣམས་ལ་སྟོན་པས་ཆོས་བསྟན་པས།དཀོན་མཆོག་གསུམ་ལ་དད་ཅིང་འདུན་པར་གྱུར་ཏོ། །ཡང་སྔོན་གཅེར་བུ་པ་ཉེ་ཐུང་གིས། ཁྱེམ་བདག་དཔལ་སྦས་ལ། ཁྱོད་ཀྱི་ཕྱི་སྒོར་དོང་ཆེན་པོ་རྐོས་ལ། དུ་བ་མེད་པའི་མེ་འབར་བས་ཁོང་སྟེང་དུ་ཕྱག་དར་སྲབ་མོ་ཁོབས། ནང་ནས་ཟས་དུག་ཅན་སྦྱོར་ལ། སངས་རྒྱས་འཁོར་བཅས་བོས་དང་། ཐམས་ཅད་མཁྱེན་པ་ཡིན་མིན་གསལ་བར་འགྱུར་རོ་བྱས་པས། དེ་ལྟར་བྱས། སངས་རྒྱས་སྤྱན་དྲངས་པས་མཁྱེན་བཞིན་དུ་ཕེབས་སོ །ཕྱི་སྒོའི་ཐེམ་པ་ལ་ཞབས་བཞག་པ་ན། སེམས་ཅན་མིག་ལོང་བ་རྣམས་ཀྱི་མིག་གིས་མཐོང་། འོན་པ་རྣམས་ཀྱིས་སྒྲ་ཐོས། སྨྱོན་པ་རྣམས་ཀྱིས་དྲན་པ་རྙེད་པ་སོགས་བྱུང་། དེ་ནས་བྱོན་ཏེ་མེའི་ཁར་ཞབས་བཞག་པ་ན། མེ་རང་ཞི་སྟེ་པདྨའི་ཚལ་དུ་གྱུར། དེའི་སྟེང་དུ་སངས་རྒྱས་འཁོར་བཅས་བྱོན་པས། སྐྱེ་བོ་ཐམས་ཅད་ངོ་མཚར་ཏེ་ཅ་ཅོའི་སྒྲ་བྱུང་ངོ་། །ཁྱེམ་བདག་དཔལ་སྦས་དང་ཉེ་ཐུང་གཉིས་ཀྱིས་མཐོང་ནས་བཤག་པ་བྱས་སོ། །ཁྱེམ་དུ་བྱོན་པས་ཁྱིམ་བདག་ན་རེ། བདག་གིས་མི་དགེ་བའི་བཤེས་གཉེན་གྱི་ངག་ལ་ཉན་ནས་ཟས་ཀྱང་འདྲེན་ཚུལ་མེད། གཞན་གཅིག་སྦྱོར་ཞུས་35

པས། སངས་རྒྱས་ཀྱིས་ཁྱིམ་བདག་ལ།འདོད་ཆགས་ཞེ་སྡང་གཏི་མུག་གསུམ། །དེ་དག་འཇིག་རྟེན་དུག་གསུམ་སྟེ། །བཅོམ་ལྡན་སངས་རྒྱས་དུག་མི་མངའ། །སངས་རྒྱས་བདེན་པས་དུག་བཅོམ་མོ། །དེ་བཞིན་དུ་ཆོས་དང་དགེ་འདུན་ལ་ཡང་སྦྱོར་ལ་ཚིག་འདི་རྣམས་བཟླས་ལ་དྲོངས་དང་སྐྱོན་མི་ཡོང་གསུངས་པས། ཁྱེམ་བདག་གིས་ཀྱང་ཚིགས་བཅད་དེ་གསུམ་བཏོན་ནས་དྲངས་པས་སངས་རྒྱས་འཁོར་བཅས་ཀྱིས་གསོལ་བས། རྨ་བྱས་བཙན་དུག་ཟོས་པ་བཞིན་དུ་སྒུ་ལ་མ་གནོད་པ་ཙམ་དུ་མ་ཟད། སྔར་བས་སྐུའི་གཟི་མདངས་ཆེར་འབར་བར་གྱུར་ཏོ། །ཁྱེམ་བདག་དེ་ཡང་རབ་ཏུ་དད་དེ་ཆོས་ཞུས་པས། སྟན་བདེ་བ་དེ་ལ་འདུག་བཞིན་དུ། ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བར་སྐྱེས་སོ། །སྔོན་ཁྱེམ་བདག་དཔལ་སྐྱེས་ལ་ཐར་པའི་ས་བོན་ཡོད་པ་དགྲ་་་་་་བཅོམ་པ་སུས་ཀྱང་མ་མཁྱེན་པར་རབ་ཏུ་མ་ཕྱུང་བ་ལ། སངས་རྒྱས་ཀྱིས་ཁྱེམ་བདག་དཔལ་སྐྱེས་ཀྱི་སྒྱེ་བ་བདུན་གྱི་གོང་རོལ་ཏུ་ཁྱེ་ཞིག་ཏུ་སྐྱེས་པ། ཕག་རྒོད་ཀྱིས་བདས་ནས་མཆོད་རྟེན་ཞིག་ལ་སྐོར་བ་བྱས་པའི་དགེ་བའི་ས་བོན་ཡོད་པ་མཁྱེན་ནས་རབ་ཏུ་་་་་ཕྱུང་། ཁྱིམ་བདག་དཔལ་སྐྱེས་ལོ་བརྒྱ་ཡིན་རུང་བརྩོན་འགྲུས་བྱས་པས་དགྲ་བཅོམ་པའི་གོ་འཕང་ཐོབ་ནས་ནམ་མཁའ་ལ་་་་་་་འཕུར་བ་བྱུང་། སྔོན་རྒྱལ་པོ་འཕགས་སྐྱེས་པོ་དང་། བློན་པོ་མ་36

ལ་གནོད་གཉིས་ཀྱིས་ཉེས་པ་མེད་བཞིན་དུ་ཤཱཀྱ་ལྔ་བརྒྱ་བསད་པའི་ཚེ། སྟོན་པའི་དབུ་ཡང་སྨྱུང་བར་གྱུར། དེའི་རྒྱུ་གང་ལགས་ཞུས་པས། སྔོན་ཉ་པ་ལྔ་བརྒྱས་ཉ་ཆེན་པོ་གཉིས་ཀྱི་སྟེང་ནས་གསོན་པོར་ཤ་བཅད་པའི་ཚེ། ཉ་གཉིས་ཀྱིས་འོ་དོད་བོས་པས།ཉ་པའི་ཁྱེའུ་ཞིག་གིས་གོ་ནས་དགའ་བར་གྱུར་ཏོ། །དེའི་དུས་ཀྱི་ཉ་གཉིས་ནི་ད་ལྟའི་རྒྱལ་བློན་གཉིས་ཡིན། ཉ་པ་ལྔ་བརྒྱ་ནི་ཤཱཀྱ་ལྔ་བརྒྱ། ཪྵ་དེ་ང་ཡིན་པས། ད་ལྟ་ངའི་དབུ་སྨྱུང་བར་གྱུར་གསུངས། སྔོན་མོའུ་འགལ་གྱེ་བུ་ལ་ཉེས་པ་མེད་བཞིན་དུ་མུ་སྟེགས་ཀུན་ཏུ་རྒྱུ་རྣམས་ཀྱིས་བཟུང་ནས་རྐང་ལག་འདམ་བུའི་་་་ཚལ་ལྟར་བཅོམ་མོ། །དེའི་རྒྱུ་གང་ཡིན་ཞུས་པས། སྔོན་བྲམ་ཟེ་བཟའ་མི་གཉིས་ཀྱི་བུ་ཕ་མ་ལ་ཁྲོས་ནས། འདི་གཉིས་ཀྱི་རྐང་ལག་འདམ་བུ་བཞིན་བཅོམ་ན་འགལ་བ་མེད་ཅེས་ཚིག་ངན་་་་་་་སྨྲས་པས། ཚེ་རབས་ལྔ་བརྒྱ་རུ་རྐང་ལག་བཅོམ་ནས་ཤི། ད་ལྟ་ཡང་ལས་ཀྱི་ལྷག་མས་དེ་ལྟར་བཅོམ་གསུངས། སྔོན་སྟོན་པས་ལྷ་ཀླུ་མཁའ་ལྡིང་སོགས་འགྲོ་བ་ཡོངས་ལ་ཆོས་གསུངས་པའི་སྐབས་ཤིག་ལ་ཞལ་འཛུམ་པ་དང་བཅས། རྒྱ་གར་ཤར་ཕྱོགས་ཀྱི་རྒྱལ་པོ་གཅིག་གི་སྲས་མོ་དང་། ནུབ་ཕྱོགས་ཀྱི་རིགས་ངན་རྔོན་པ་གཅིག་གི་བུ་དང་གཉིས་བཟའ་མིར་གྱུར་པར་གདའ་ཞེས་མ་འོངས་་་་་་་ལུང་བསྟན་གསུངས་སོ། །དེ་ནས་ཉིན་གཅིག་མཁའ་ལྡིང་ཤར་37

ཕྱོགས་སུ་སོང་ཚེ། རྒྱལ་པོའི་སྲས་མོ་གཅིག་ནགས་སུ་སོང་ནས་ཤིང་གི་རྩེ་མོ་ན་དུག་སྦྲུལ་ཡོད་པ་མ་མཐོང་བར་ཤིང་འབྲས་ཡོད་པ་མཐོང་ནས་ཤིང་ཁར་འཛེག་ས་ནས་འབྲས་བུ་བླངས་སོ། །མཁའ་ལྡིང་གིས་སྟེང་ནས་བལྟས་པས་བུ་མོ་ཡོད་པ་མ་མཐོང་་་་་་བར། ཤིང་སྡོང་ཆེན་པོ་དེའི་རྩེ་མོ་ན་དུག་སྦྲུལ་ཡོད་པ་མཐོང་ནས། ཤིང་དང་བཅས་ཁྱེར་འོངས་པས་བུ་མོ་ཞིག་ཀྱང་བྱུང་བ་སྙིང་རྗེ་ནས་གསོས་སོ། །ཡང་ཉིན་གཅིག་མཁའ་ལྡིང་ནུབ་ཕྱོགས་སུ་སོང་ཚེ་རྔོན་པའི་བུ་གཅིག་གིས་རི་དྭགས་ཆེན་པོ་ཞིག་བསད་ནས་ཁོག་པ་ཁ་ཕྱེ་ཡོད་པའི་སྟེང་དུ་སོང་ཚེ་རྔོན་པ་འཇིགས་ནས་ཤའི་ཁོག་པར་ཞུགས་སོ། །དེ་ཁྱུང་ཆེན་གྱེས་བླངས་ནས་ཚང་དུ་ཁྱེར་འོངས་པས་ནང་ནས་མི་ཞིག་ཀྱང་ཐོན་པ་གསོས་སོ། །དེ་གཉིས་ཀ་བཟའ་མིར་གྱུར་ནས་བུ་ཞིག་ཀྱང་བྱུང་ངོ་། །དེ་ནས་མཁའ་ལྡིང་དེ་སངས་རྒྱས་ཀྱི་དྲུང་དུ་སོང་ཆོས་ཉན་པའི་སྐབས་ཤིག་ལ། སྔར་གསུངས་པའི་མི་དེ་གཉིས་ད་འཕྲད་འདུག་གམ་ཞུས་པས། འཕྲད་པ་ཙམ་དུ་མ་ཟད་བུ་ཡང་བྱུང་འདུག་གསུངས།དེ་ཡུལ་གང་ན་གདའ་ཞུས་པས། ཁྱེད་རང་གི་རྩ་ན་གདའ་གསུངས་པས། མཁའ་ལྡིང་གིས་ངོ་ཤེས་ནས། དད་པར་གྱུར་སྐད།ཡང་སྔོན་སངས་རྒྱས་ཀྱིས་མ་འོངས་པ་ན། ཤན་པ་མེ་རི་ཙེས་སེང་གེའི་ཕྲུ་གུ་གསོད་པ། བྱ་རྒོད་ཀྱི་ཚང་དུ་འགྲོ་བ། རྒྱལ་པོའི་38

བུ་མོ་ལེན་པ་མཁྱེན་ནས། ཤན་པའི་རྩར་བྱོན་ནས། ཁྱོད་ཀྱིས་སྡོམ་པ་ལོངས་གསུངས་པས། ངས་བསྲུང་མི་ནུས་ཟེར། ནུས་པ་ཞིག་གནང་གསུངས་པས། འོ་ན་སྔོན་དུ་གསུངས་དང་ནུས་སམ་མི་ནུས་བལྟ་ཟེར། སངས་རྒྱས་ཀྱི་ཞལ་ནས། སེང་གེའི་ཕྲུ་གུ་མི་གསོད་པ། བྱ་རྒོད་ཀྱི་ཚང་དུ་མི་འགྲོ་བ། རྒྱལ་པོའི་བུ་མོ་བག་མར་མི་ལེན་པ་གསུམ་གྱི་སྡོམ་པ་ལོངས་ལ་བསྲུང་བྱས་པས། ཤན་པའི་བསམ་པ་ལ་དེ་འདྲ་ཚེ་འདིར་བྱེད་འདོད་ཀྱང་འོང་བ་་་་་་་་་དཀའ། དེ་བསྲུང་ནུས་སྙམ། དེ་ལྟར་བྱ་ཞེས་ཁས་བླངས་སོ། །ཕྱིས་ཡུལ་དེའི་རྒྱལ་པོའི་སྤྱན་སྙུང་བས། རྒྱ་མཚོའི་མཐའ་རུ་སྨན་ལེན་དུ་འགྲོ་དགོས་པ་བྱུང་། དེ་ལ་གཞན་སུ་འགྲོ་མ་ནུས་པར་ཤན་པ་བཏང་ནས། ལམ་ནས་ལྟོགས་ཏེ་སེང་གེའི་ཕྲུ་གུ་ཉལ་ཡོད་པ་མཐོང་ནས་གསོད་སྙམ། ལག་ཏུ་བླངས་ནས་སྡོམ་པ་དྲན་ནས་མ་བསད་པར་བཟུང་ཡོད་ཚེ། སེང་གེ་མ་བྱུང་ཚེ། འཇིགས་ནས་བྲོས་ཏེ་བྲག་ཁུང་ཞིག་བསྙེགས་པས་བྱ་རྒོད་ཀྱི་ཚང་ཡིན་ཚེ། སྔར་གྱི་སྡོམ་པ་དྲན། ནང་དུ་མ་སོང་བར་བསྡད་ཚེ། སེང་གེ་མ་བྱུང་བའི་སྔོན་དུ་ཕྲུ་གུ་བཏང་བས། སེང་གེ་མ་དེ་དགའ་ནས་སྨན་བླངས་ནས་བྱིན་པ་ཁྱེར་འོངས་ནས་རྒྱལ་པོ་ལ་ཕུལ་བས་མཉེས་ཏེ། བུ་མོ་བྱིན་པས། ཡང་སྔར་གྱི་སྡོམ་པ་དྲན་ནས་མ་བླངས་ཚེ།རྒྱལ་པོས་དེ་ཅི་ཡིན་དྲིས་པས། སྔར་གྱི་རྒྱུ་མཚན་ཞུས་པས་རྒྱལ་39

པོ་ཡང་དགྱེས་ནས། གཞན་ནོར་སྣ་མང་པོ་བྱིན་ནས་མགུ་བར་བྱས་སྐད། དེ་བཞིན་དུ་སངས་རྒྱས་ཀྱིས་འདས་མ་འོངས་ད་ལྟ་དུས་གསུམ་པོ་ས་ལེར་མཁྱེན།སྔོན་སངས་རྒྱས་བཅོམ་ལྡན་འདས་མཉན་ཡོད་ན་བཞུགས་དུས། སངས་རྒྱས་འཁོར་བཅས་ལ་ཆམ་རིམས་དྲག་པོ་བྱུང་ཚེ།སྨན་པའི་རྒྱལ་པོ་འཚོ་བྱེད་བོས་ནས། སྨན་མར་དྲུག་ཅུ་རྩ་བཞི་པ་སྦྱར་ནས། སྨན་པས་ཀུན་དགའ་བོ་ལ་གདམས་པ། བཅོམ་ལྡན་འདས་རྡོ་རྗེའི་སྐུ་སྲ་བརྟན་མི་ཆོད་པ་ཡིན་པས་སྨན་མར་་་་་སྲང་བཅུ་གཉིས་དྲོངས། དགེ་སློང་གཞན་རྣམས་ལ། སྲང་རེ་ལས་མང་བ་མ་འདྲེན་ཅིག་སྨྲས་པས། ཀུན་དགའ་བོས་ཀྱང་དེ་བཞིན་བྱས་པས། ལྷས་སྦྱིན་ན་རེ། ང་ལའང་སྲང་བཅུ་གཉིས་དྲོངས།གོའུ་ཏ་མ་དང་ང་གཉིས་ལ་རིགས་ལ་སོགས་པ་མི་མཉམ་པ་ཅི་་་་ཡོད་བྱས་པས། ཀུན་དགའ་བོས་ཀྱང་། འོ་ན་ཡོང་ཞེས་སྲང་བཅུ་གཉིས་བྱིན་པ་ཟོས་པས་སྨན་མ་ཞུ་བར་ཤི་ལ་ཐུག་པའི་ཚེ། ཀུན་དགའ་བོས་འཚོ་བྱེད་ལ་བཅོས་ཐབས་འདྲ་ཡོད་དམ་ཞུས་པས།སྨན་མ་ཞུ་བ་དུག་ཏུ་སོང་བ་ལ་བཅོས་ཐབས་མེད་ཟེར། དེ་ནས་སངས་རྒྱས་ལ་ཞུས་པས། ཐབས་ཡོད་ཀྱིས་གསུངས། ལྷས་སྦྱིན་གྱི་མགོ་ལ་ཕྱག་བཞག་ནས། ང་ལ་ལུས་ལས་སྐྱེས་པའི་བུ་སྒྲ་གཅན་འཛིན་དང་། དགྲ་བཞིན་སེམས་པའི་ལྷས་སྦྱིན་གཉིས་ལ་ཁྱད་40

མེད་སྙམ་པའི་སེམས་ཡོད་ན། བདེན་པའི་ཚིག་དེས་ཚེ་དང་ལྡན་པ་ལྷས་སྦྱིན་གྱི་ནད་འདི་ཞི་བར་གྱུར་ཅིག ཅེས་བརྗོད་པས།ལྷས་སྦྱིན་ནད་དང་བྲལ་ཚེ་ཁོ་ན་རེ། དགེ་སྦྱོང་གོའུ་ཏ་མ་འདིས་སྨན་ཞིག་ཀྱང་ཤེས་ཚོད་ན་འདུག་སྟེ། རྒས་ཁར་ལྟོགས་གྲིར་མ་ཤི་ན་འོང་ངོ་ཟེར་ནས། བདེན་པའི་ཚིག་ཁྱད་དུ་གསོད་ཅིང་སྨོད་པ་དང་བཅས་ཏེ་རང་གནས་སུ་ལོག་སོང་ངོ་། །དེ་བཞིན་དུ་སྟོན་པ་ཐུགས་རྗེ་ཅན་འདི་ལ་དགྲ་གཉེན་ལ་ཁྱད་མེད་པས། གཡས་ནས་མི་གཅིག་གིས་ཙན་དན་གྱེ་ལྡེ་གུ་འཇམ་པོས་སྐུ་ལ་བྱུག་པ་དང་།གཡོན་ནས་སྟ་རེ་རྣོན་པོས་གཤགས་པ་གཉིས་བྱུང་ཡང་ཉེ་རིང་ཆགས་སྡང་མི་འབྱུང་བར་གཉིས་ཀ་ལ་ཁྱད་པར་སྤུ་ཙམ་ཡང་་་་་་མེད་པར། མས་བུ་གཅིག་ལ་བརྩེ་བ་ལྟར་རྟག་ཏུ་བརྩེ་བ་རྒྱུན་མི་འཆད་དུ་སྐྱེ་བར་འགྱུར་རོ། །མདོར་ན་སྟོན་པ་སངས་རྒྱས་ལ་མཁྱེན་པ་དང་བརྩེ་བའི་ཡོན་ཏན་དེ་ལྟ་བུ་མངའ་བས། གང་གསུངས་ལ་ནོར་འཁྲུལ་དང་རྫུན་གྱི་བསྲེས་སླད་འོང་བའི་རྒྱུ་་་་་་་རྐྱེན་གང་ཡང་མེད་པས། དེས་ན་འོ་སྐོལ་རྣམས་ཀྱིས་སྟོན་པ་སངས་རྒྱས་ཀྱིས་སྡིག་པ་སྤོངས་དགེ་བ་སྒྲུབས་ཞེས་གང་གསུངས་པ་རྣམས་ལ་ཡིད་ཆེས་ཀྱི་དད་པ་བསྐྱེད་ཅིང་ཚད་མར་བཟུང་་་་་་ནས་བཀའ་བཞིན་སྒྲུབ་པ་གལ་ཆེ། སྔོན་ཡང་དག་པར་རྫོགས་པའི་སངས་རྒྱས་སྐྱེ་འཆི་ལ་རང་དབང་ཐོབ་པ་འཆི་མེད་རྡོ་རྗེའི་41

སྐུ་བརྙེས་པའི་རྒྱལ་བ་ཤཱཀྱ་ཐུབ་པ་ཞེས་མཚན་སྙན་ཉི་མ་དང་ཟླ་བ་ལྟར་ཡོངས་ལ་གྲགས་པ་དེ་ཉིད་འཇིག་རྟེན་གྱི་ཁམས་འདིར་ལན་ཅིག་བྱོན་ནས་འགྲོ་བ་ཡོངས་ལ་ཆོས་ཀྱི་འཁོར་ལོ་བསྐོར་་་་་་བའི་མཐར་གདུལ་བྱ་རྟག་འཛིན་ཅན་རྣམས་ཆོས་ལ་བསྐུལ་ཕྱིར་རྩྭ་མཆོག་གྲོང་གི་ས་གཞི་གཙང་མ་རུ་བྱོན་ནས། གཞོགས་གཡས་ཕབ། དབུ་བྱང་དུ་བསྟན་སེང་གེའི་ཉལ་སྟབས་ཀྱིས་མྱ་ངན་ལས་འདའ་བར་དགོངས་ཚེ། འཇིག་རྟེན་ཁམས་ཀྱི་རྩི་ཤིང་ནགས་ཚལ་ཐམས་ཅད་ཀྱི་མགོ་ཡང་དེའི་ཕྱོགས་སུ་བཏུད་ཅིང་གཞོལ།ས་འདི་ཡང་རྣམ་པ་དྲུག་ཏུ་གཡོ་བ་སོགས་ངོ་མཚར་བའི་ལྟས་་་་་དང་ཆོ་འཕྲུལ་དཔག་ཏུ་མེད་པ་དང་བཅས་ཏེ་སྒུ་གཤེགས་པའི་ཚེ། སྐྱེ་འཆི་ལ་རང་དབང་ཐོབ་པའི་དགེ་སློང་ཁྲི་བརྒྱད་སྟོང་ཡང་མྱ་ངན་ལས་འདས་སོ། །དེས་ན་མཚན་དཔེས་བརྒྱན་པའི་རྡོ་རྗེའི་སྐུ་དེ་ལྟ་བུ་ཡང་མི་རྟག་པར་འཇིག་པའི་རྣམ་འགྱུར་བསྟན་སོང་ན། ཆུ་ཤིང་སྙིང་པོ་ལྟ་བུའི་འོ་སྐོལ་མི་རྣམས་ཀྱི་སྒྱུ་ལུས་འཇིག་པ་སྨོས་ཅི་དགོས།སྔོན་སངས་རྒྱས་ཀྱི་འཁོར་དགྲ་བཅོམ་ཛུ་འཕྲུལ་ཅན་ཀུན་གྱེ་མཆོག་གྱུར་འཕགས་པ་མོའུ་འགལ་གྱི་བུ་ཡང་། མཐར་གྲོང་ཁྱེར་ཤིང་ཐོག་ཅན་དུ་བྱོན་ནས་སྐུ་གཤེགས་དུས། སྐྱེ་འཆི་གཉིས་ལ་རང་དབང་ཐོབ་པའི་དགྲ་བཅོམ་པ་བདུན་ཁྲི་བདུན་སྟོང་མྱ་42

ངན་ལས་འདས་སོ། །སངས་རྒྱས་ཀྱི་འཁོར་ཤེས་རབ་ཅན་ཀུན་གྱི་མཆོག་ཏུ་གྱུར་པ་འཕགས་པ་ཤཱ་རིའི་བུ་ཡང་། རྒྱལ་པོའི་ཁབ་ག་ལ་བ་དེར་བྱོན་ནས་སྐུ་གཤེགས་དུས་སྐྱེ་འཆི་ལ་དབང་ཐོབ་་་་་པའི་དགྲ་བཅོམ་པ་བརྒྱད་ཁྲི་མྱ་ངན་ལས་འདས་སོ། །འཕགས་པ་བ་གླང་བདག་སུམ་ཅུ་རྩ་གསུམ་གྱི་ལྷ་གནས་ན་བཞུགས་པས།སངས་རྒྱས་བཅོམ་ལྡན་འདས་མྱ་ངན་ལས་འདས་པ་གསན་ནས།ཐུགས་ལས་མེ་བྱུང་ནས་བསྲེགས་ཏེ་མྱ་ངན་ལས་འདས་ཚེ་མེའི་ནང་ནས་ཚིགས་སུ་བཅད་པ་གཉིས་བྱུང་སྟེ། འདུས་བྱས་བསགས་པ་སྐད་ཅིག་འཇིག་འགྱུར་ཏེ། །སྲོག་དང་བཅས་པའི་དཔལ་ནི་གཡོ་བར་འགྱུར། །མཁས་རྣམས་རྟག་ཏུ་དགེ་ལ་བག་ཡོད་ཅིང་། །བསོད་ནམས་ལས་ཀྱི་བྱ་བ་དེ་བརྩོན་བྱ། །ཞེས་པ་དང་། ཐུབ་པ་དེ་ལ་སྒོ་གསུམ་དང་བས་བཏུད།།རང་གི་དགོས་པ་གང་ཡིན་ཐམས་ཅད་བྱས། །གུས་ཤིང་རབ་ཏུ་དད་པས་བླ་མ་དེའི། །ཕྱི་བཞིན་བ་གླང་བདག་ཀྱང་དེ་ལྟར་སོང་། །ཞེས་བྱ་བའི་སྒྲ་བྱུང་ངོ་། །དེ་བཞིན་དུ་དྲང་སྲོང་ཆེན་པོ་མངོན་ཤེས་ལྔ་ཐོབ་ཅིང་མཁའ་ལ་རྒྱང་རིང་འགྲོ་བ་རྣམས་ཀྱིས་ཀྱང་མི་འཆི་བའི་་་་་་གནས་དང་ཐབས་མ་རྙེད་པར་གཤེགས། སྔོན་རྒྱ་གར་འཕགས་པའི་ཡུལ་གྱི་རྒྱན་དྲུག་མཆོག་གཉིས་གྲུབ་ཆེན་བརྒྱད་ཅུ་དང་།གངས་ཅན་ལྗོངས་ཀྱི་མཁན་སློབ་ཆོས་གསུམ། རྗེ་འབངས་ཉེར་43

ལྔ། མར་མི་དྭགས་གསུམ། ཁུ་རྔོག་འབྲོམ་གསུམ། རྗེ་བདག་ཉིད་ཆེན་པོ་ཡབ་སྲས་སོགས་དགེ་བའི་བཤེས་གཉེན་སངས་རྒྱས་་་་་་་་གཉིས་པ་ལྟ་བུ་དེ་ཐམས་ཅད་གཤེགས། དེ་བཞིན་དུ་ལྷའི་ནང་གི་ཚངས་པ་བརྒྱ་བྱིན་མིའི་ནང་གི་འཁོར་ལོས་སྒྱུར་རྒྱལ། རྒྱལ་བློན་བྱང་ཆུབ་སེམས་དཔའ། མི་སྐྱ་བཙན་བཙུན། ཉི་མ་དང་ཟླ་བ་རྒྱུ་སྐར་འདྲ་བ་ཐམས་ཅད་སྡོད་དབང་མ་བྱུང་་བར་གཤེགས་པ་དེ་ལགས། དེ་བཞིན་དུ་ད་ལྟ་ས་ཐོག་འདི་ན་གནས་ཚད་སྒྱེས་ནས་འགྲོ་བ་ཐམས་ཅད་འཆི་བ་མ་གཏོགས། འདི་རྣམས་ཀྱི་ནང་ན་མི་འཆི་བར་སྡོད་མཁན་གྱི་མི་གཅིག་ཀྱང་མེད། འཆི་བ་ཙམ་དུ་མ་ཟད་ནམ་འཆི་ལ་ངེས་པ་མེད་དེ། སྔོན་མི་གཅིག་གིས་ནས་རྫ་མ་གང་ཡོད་པ་སྦས་ནས་ཕྱིར་འོང་ཙ་ན་ཟ་སྙམ་ནས་སྤྲང་དུ་ཕྱིན་་་་པས་ལམ་དུ་ཤི་བ་བྱུང་ནས་སྔར་གྱི་དེ་ཡང་ཟ་ལོང་མ་བྱུང་། དེ་བཞིན་དུ་སྔར་འཆི་བདག་བདུད་པོས་ལས་ཀྱི་འཕྲོ་ཡང་འཐུད་དུ་མ་བཅུག་པར་གློ་བུར་དུ་བསད་ནས་ཚེ་ཕྱི་མར་ཁྲིད་པ་མང་།སྔོན་འབྲོམ་ལོ་རྡེང་གི་གཙོ་བོ་ཀླུ་བསྟན་བྱ་བ་འཆི་ཁར་ཁོ་ན་རེ།སྤྱིར་འབྲོམ་ལོ་རྡེང་གི་ཆེ་ཐབས་ཀྱིས་ང་ལ་ཅི་ཕན། དེའི་ནང་ནས་ཀྱང་བསྟོད་ར་བའི་ཆེ་ཐབས་ཀྱིས་ང་ལ་ཅི་ཕན་ཟེར་ཤི་སྐད།སྔོན་འཕགས་པ་ཉེ་དགའ་ཞེས་བྱ་བར་གསེར་མང་དུ་ཡོད་ཀྱང་ཤི་ནས་གསེར་སྲང་བདུན་ཁྲི་ཙམ་བྱུང་བ་དགེ་སློང་རྣམས་་་་་་་་་་44

འདུས་བགོས་ཏེ་ཁྱེར། དེ་བཞིན་དུ་འཆི་ཚེ་འཁོར་ནོར་ལོངས་སྤྱོད་ཅི་ཙམ་ཡོད་ཀྱང་ཕན་པ་སྤུ་ཙམ་མེད་པས། དེས་ན་འོ་སྐོལ་རྣམས་ཀྱང་ངེས་པར་འཆི་ཞིང་ནམ་འཆི་ཆ་མེད་འཆི་ཚེ་ཆོས་མ་གཏོགས་གཞན་གང་གིས་མི་ཕན་པའི་ཚུལ་བསམས་ནས་ཆོས་་་་་བྱེད་པ་གལ་ཆེ། སྔོན་མོའུ་འགལ་གྱི་བུའི་ཕ་འཇིག་རྟེན་འདིར་སྡོད་དུས་ལག་པ་མདོ་སྡེ་དང་མི་འབྲལ། དཀོན་མཆོག་ལ་མཆོད་པ། དགེ་འདུན་ལ་བསྙེན་བཀུར། ཕ་མ་ལ་ཞབས་ཏོག ངན་སློང་ལ་སྦྱིན་པ་གཏོང་བ་སོགས། དགེ་བའི་ལས་ལ་འབད་པས། ཤི་ནས་ལྷ་ཚངས་པའི་གནས་སུ་སྐྱེས་ནས་བདེ་སྐྱིད་ཚད་མེད་པ་་་་་་མྱངས་སོ། །མ་དེ་འཇིག་རྟེན་འདིར་སྡོད་དུས། ཕ་མ་ལ་ཚིག་ངན།དགེ་འདུན་ལ་གཤེ་སྐུར། དཀོན་མཆོག་ལ་དད་ལོག ངན་སློང་ལ་འཕྲོག་བཅོམ། ཁྱེམ་མཚེས་ལ་འཁོན་འཛིང་། གཡོག་པོ་ལ་སྡང་བ་སོགས་སྡིག་པ་མི་དགེ་བའི་ལས་སྣ་ཚོགས་པ་བྱས་པས།ཤི་ནས་དམྱལ་བར་སྐྱེས་ནས་སྡུག་བསྔལ་ཚད་མེད་པ་མྱངས་སོ། །བུ་སྟོན་པའི་དྲུང་ནས་རབ་ཏུ་བྱུང་། ཆོས་བྱས་པས་དགྲ་བཅོམ་པའི་གོ་འཕང་ཐོབ་ནས། སངས་རྒྱས་ཀྱི་འཁོར་ཛུ་འཕྲུལ་ཅན་ཀུན་གྱི་མཆོག་ཏུ་གྱུར་ནས། ཛུ་འཕྲུལ་གྱིས་དམྱལ་བའི་ཡུལ་དུ་མ་ལེན་དུ་བྱོན་ཚེ། སྡིག་ཅན་གྱི་མི་གཅིག འདྲེ་དམག་མང་པོས་བཟུང་ནས་སྐེ་ལ་ཐག་པ་ནག་པོ་བརྒྱབ་ནས་ཁྲིད། མཚོན་ཆ་45

རྣོན་པོ་མང་པོ་ཐོགས་ནས། རྒྱོབ་ཅིག་གཏུབས་ཤིག་སོད་ཅིག་སོགས་མི་སྙན་པ་འཇིགས་པའི་སྒྲ་མང་པོ་སྒོགས་ཤིང་འགྲོ་བ་་་་་་མཐོང་ནས། མི་འདིས་སྡིག་པ་ཅི་བྱས་དྲིས་པས། འདྲེ་དམག་རྣམས་ན་རེ། མི་འདིའི་མིང་ལ་གཅན་གཟན་ཝ་ཟེར། འདི་འཇིག་རྟེན་ཁམས་ན་སྡོད་དུས། འཁོར་གཡོག་མང་པོས་བསྐོར་ཞིང་ལུག་ཚོན་པོ་མང་པོ་བསད་ནས་ཁྱིམ་ཤ་ཡིས་འགེངས། ཆང་ཞིམ་པོ་ཉིན་མཚན་མེད་པར་འཐུངས་ནས། དགེ་བ་ཏིལ་འབྲུ་ཙམ་ཡང་མི་བྱེད། སྡིག་པའི་ལས་རྣམ་པ་སྣ་ཚོགས་པ་བྱེད་དེ།དེས་ཀྱང་ཁྱི་མང་པོ་བཏང་ནས་རི་དྭགས་མང་པོ་བསད། ཁྲ་ཡང་ལྔ་ཙམ་གསོས་པ་བཏང་ནས་བྱིའུ་མང་པོ་རྩྭ་ཕུང་གི་ནང་དུ་་་་་་་་འབེབས་སུ་བཅུག་ཚེ་རྩྭ་ལ་མེ་བཅུག་ནས་བསད། མི་ངན་མང་པོ་བསྡུས་ཐམས་ཅད་སོང་ནས་བཙན་པོ་ལ་བརྐུས། སྙོམ་ཆུང་ལ་འཕྲོག་བཅོམ་ནས་མ་བྱིན་པ་མང་པོ་བླངས། རྟ་མང་པོ་གསོས་ནས་འགྲན་རོགས་མེད་རུང་རྟ་རྒྱུག་བྱེད་པའི་མི་ཡ་བོ་བསོད་་་་་་ཟད་ཅིག་ཡིན། མཁན་པོ། ད་འདི་ལྟར་འཁྲིད་དུས་དམ་པའི་ལྷ་ཆོས་མ་གཏོགས། གཞན་བུ་ཆུང་མ་གཉེན་ཉེ་འབྲེལ་ནོར་ལོངས་སྤྱོད་མང་པོ་ཡོད་ཀྱང་རྗེས་ན་ར་མདའ་རྒྱུག་མཁན་དང་ཕན་་་་་་མཁན་གཅིག་ཀྱང་མི་འདུག་གཟིགས་དང་ཟེར། དེད་ནས་སོང་ངོ་། །དེ་ནས་མར་ཕྱིན་པས། ལྕང་མའི་སྡོང་པོ་ཞིག་གི་ལྟག་ན།46

མི་གཞོན་ནུ་ཕོ་མོ་ཉི་ཤུ་ཙམ་ཞིག་དལ་བར་འདུག་པ་ལ་འདིར་ཅི་ལ་བསྡད་དྲིས་པས། དེ་དག་རྣམས་ན་རེ།འོ་སྐོལ་མི་ཡུལ་ན་མི་མིང་རུས་གཅིག་པ་མང་པོ་ཡོད་པ་གཤིན་རྗེ་ཕོ་ཉ་རྣམས་ཀྱིས་ངོ་མ་ཤེས་བདག་ཅག་ཁྱེར་ནས། མིང་རུས་བསྡུར་ནས་མིན་ཚེ་ཡར་བཏང་སྟེ། དེའི་བར་ལ་རོ་དབྱར་རུལ་དགུན་འཁྱགས་པས་འདུག་ས་མ་རྙེད་པར་འདིར་ཅུང་ཟད་བཤེད་པ་ལགས། ཁྱེད་ཡར་ཕེབས་ན་ངེད་ཚོའི་ཉེ་འབྲེལ་རྣམས་ལ། བདག་ཅག་གི་དོན་དུ་དམིགས་ནས་མཆོད་སྦྱིན་ཆོས་སྒོགས་པ་སོགས་དགེ་བ་རེ་་་་་་་གྱིས་དང་ཕན་ཐོགས་ཆེའོ་ཟེར་རོ། །དེ་ནས་མར་ཕྱིན་པས། སྡིག་ཅན་གྱི་མི་མང་པོའི་གོས་ཕུད་ནས། ཤིང་གི་ཡལ་ག་ལ་བཀལ་ནས། གཅེར་བུར་འདུག་པས་ཆུ་ཆེན་པོ་ཞིག་ལ་བརྒལ་ཞིང་འདུག་པས། ཁྱེད་རྣམས་ཀྱི་གསེབ་ན་མོའུ་འགལ་གྱི་མ་ཟེར་བ་ཡོད་དམ་དྲིས་པས། ཅི་ཡང་མི་སྨྲ་བར་ཆུ་ལ་བརྒལ་ཞིང་འདུགདེའི་ཚེ་གཤིན་རྗེའི་མིང་ཡིག་པ་བྱུང་ནས། སྡིག་ཅན་དེ་དག་གྲངས་སུ་རྩིས། མིང་ཡིག་བྲིས་ནས་ཁྱེར་སོང་། སྡིག་ཅན་དེ་དག་ན་རེ། སྡིག་པའི་རྣམ་སྨིན་གྱེས་ངན་སོང་དུ་སྐྱེ་ཞིང་། དགེ་བའི་འབྲས་བུས་མཐོ་རིས་སུ་འགྲོ་བའི་ཆ་ཡོད་ན། སྔོན་བསོད་ནམས་ཅིའི་ཕྱིར་མི་བསོག འོ་སྐོལ་གྱི་ཡུལ་ན་བུ་ཆུང་མ་གཉེན་ཉེ་འབྲེལ་ཟས་ནོར་ལོངས་སྤྱོད་ཅི་ཙམ་ཡོད་ཀྱང་། མི་གཞན་གྱེ་ལོངས་སྤྱོད།47

འོ་སྐོལ་རྣམས་འདི་ན་སྡུག་བསྔལ་ལོ་ཟེར་ཞིང་མཆི་མ་ཤ་ར་ར་འཛག་པ་མཐོང་། དེ་ནས་མར་ཕྱིན་པས། སྡིག་ཅན་གྲངས་མེད་པ་འགྲོ་བ་ལ། ཁྱེད་རྣམས་ཀྱི་གསེབ་ན་མོའུ་འགལ་གྱི་མ་ཟེར་བའི་རྒན་མོ་འདྲ་མེད་དམ་དྲིས་པས། དེ་རྣམས་ཀྱིས་དེ་འདྲ་མ་མཆིས། མཁན་པོ་སླར་གཤེགས་ན་བདག་ཅག་གི་ཉེ་འབྲེལ་རྣམས་ལ། ངེད་རྣམས་ལ་དམིགས་ནས་བླ་མ་དགེ་བའི་བཤེས་གཉེན་ལ་བསྔོ་འབྲེལ་ཞོག དགེ་འདུན་ལ་འཚོ་བ་ཞབས་ཏོག་གྱེས་ལ་ཐེག་པ་ཆེན་པོའི་ཆོས་སྒོགས་ཤིག་དང་ཕན་ཐོགས་ཆེ་་་་་་བར་འདུག་གྱིས་ཟེར། དེ་ནས་མར་ཕྱིན་པས། གཤིན་རྗེ་ཆོས་རྒྱལ་གྱི་སྒོ་དྲུང་དུ་སླེབས་པས། གཤིན་རྗེའི་ཕོ་ཉ་རྐང་པ་རང་ཡང་ཁྲུ་བཅུ་དགུ་ཡོད་པ་ཞིག་གིས་སྒོ་བསྲུངས་ཤིང་འདུག་པ་ལ།སྒོ་འདི་བསྲུངས་ནས་ཡུན་ཅི་ཙམ་ལོན་དྲིས་པས། དེ་ན་རེ།བསྐལ་པ་བཞི་བཅུ་ཐམ་པ་ལོན་ཟེར། བསྐལ་པའི་ཡུན་ཅི་ཙམ་ལ་ཟེར་དྲིས་པས། སྒོ་སྔོན་འདི་རུ་ཕ་བོང་ཤིན་ཏུ་མཁྲེགས་པ་དཔངས་སུ་དཔག་ཚད་སྟོང་ཕྲག་བཞི་བཅུ་ཐམ་པ་ཡོད་པ་ཞིག་གི་སྟེང་ན་ཕ་རོལ་སྡིག་ཅན་གྱི་མི་རྣམས་ལོ་རེ་ཇེངས་རེ་ཕྱིན་་་་་་་པས་རྡོ་དེ་བརྡོལ་བ་ལ་བསྐལ་པ་གཅིག་ལགས། མཁན་པོ་ཅི་ལ་ཕེབས་ཟེར།མ་ལ་སྲི་ཞུ་བྱེད་པའི་ཕྱིར་འོངས་བྱས་པས་གཏམ་དེ་ལ་སྒོ་སྲུང་ཡང་དགའ་མགུ་ཡི་རངས་ཏེ་ཞུ་སྣ་བྱས། གཤིན་རྗེ་48

ཆོས་ཀྱི་རྒྱལ་པོའི་དྲུང་དུ་ཕྱིན་པས། གཤིན་རྗེ་ཆོས་རྒྱལ་གྱིས་ཀྱང་བཞེངས་ནས་བསུ་བ་བྱས། གསུང་གླེང་མཛད་པས། ཆོས་ཀྱི་རྒྱལ་པོས་མཁན་པོ་ཅིའི་ཕྱིར་ཕེབས་དྲིས་པས། མ་ལ་སྲི་ཞུ་བྱེད་དུ་འོངས་སྡིག་ཅན་རྣམས་ཁྱེད་དང་མ་མཇལ་བར་གཞན་དུ་འགྲོ་་་་བའི་གོ་སྐབས་མེད་པ་བདག་གིས་ཐོས་པས། བདག་གི་མ་མོའུ་འགལ་བྱ་བའི་བུད་མེད་དེ་གང་ན་འདུག་ཞུས་པས། གཤིན་རྗེ་ཆོས་རྒྱལ་གྱིས་ཡིག་མཁན་རྣམས་ལ་མིང་ཡིག་ཚོལ་གསུངས།ཡིག་མཛོད་བསློགས་པས་མི་འདུག་ཟེར། ཆོས་རྒྱལ་གྱེས། འདིར་མི་འོང་བ་གཉིས་ཡོད། དགེ་བ་མང་པོ་བྱས་སྡིག་པ་མེད་པའི་མི་ཤི་བ་དང་མཉམ་དུ་མཐོ་རིས་སུ་སོང་ནས་འདིར་མི་འོང་ཡང་་་་་སྡིག་པ་མང་པོ་བྱས་དགེ་བ་མེད་པའི་མི་ཤི་མ་ཐག་དམྱལ་བར་་་་སོང་ནས་འདིར་མི་འོང་སྟེ། འོན་ཀྱང་ད་དུང་ཚོལ་གསུངས།བཙལ་བས་རྙེད་དེ། ཡི་གེའི་ནང་ན་མོའུ་འགལ་བྱ་བའི་བུད་མེད་ཅིག་མནར་མེད་དམྱལ་བའི་གནས་སུ་སྐྱེས་ནས། ལོ་གསུམ་ཙམ་ལོན་ཟེར་བྱུང་བས། མོའུ་འགལ་གྱི་བུ་མའི་རྩ་ལ་ཕྱིན། མ་དམྱལ་བ་ནས་བཏོན་ཏེ། རིམ་གྱིས་ཡར་གྱི་ལྷ་ཚངས་པའི་གནས་སུ་བསྐྱལ་ནས་ཕ་དང་སྐལ་བ་མཉམ་པ་བྱས་སོ། །དེའི་ཚེ་བཅོམ་ལྡན་འདས་ཀྱིས་ཀུན་དགའ་བོ་ལ། མོའུ་འགལ་གྱེ་བུ་འདི་ལྟ་བུའི་ཕ་མ་ལ་སྲི་ཞུ་བྱེད་པ་འཇིག་རྟེན་གྱི་ཁམས་གང་ན་ཡང་མེད་་་་་་་49

གསུངས།ཡང་སྔོན་རྒྱལ་བའི་བློ་གྲོས་ཞེས་བྱ་བ་གཤིན་རྗེ་གཤེད་ཀྱི་སྒོ་ནས་གྲུབ་པ་བརྙེས་པ་གཅིག་ཡོད། མ་དེ་སྒོ་ན་ཐགས་འཐག་པ་ཐགས་ཀྱི་སྟེང་ནས་ས་ལ་འབབ་དབང་ཡང་མ་བྱུང་བར་ཤི་ནས་གཤིན་རྗེའི་ཕོ་ཉ་ཞིག་གིས་ཁྲིད་ནས། གཤིན་རྗེ་ཆོས་རྒྱལ་གྱི་དྲུང་དུ་ཁྱེར། དགེ་སྡིག་གི་ཤན་ཕྱེ་བས། སྡིག་པ་ཆེ་བ་བྱུང་། ཁང་པ་ནག་པོ་ཞིག་གི་ནང་དུ་ཁྲིད་ནས། ཁྱེ་ཆེན་པོ་གཉིས་ཉལ་བའི་བར་ལ་བཞག་པས། རྒན་མོ་གཡས་སུ་ཅུང་ཟད་ཡོ། གཡས་ན་ཡོད་པའི་ཁྱེ་དེས་མགོ་བཏེགས་ཏེ་མཆེ་བ་བསྙེར་ནས་ཟ་གྲབས་བྱས། གཡོན་དུ་ཡོ་བ་བྱུང་ན། གཡོན་ན་ཡོད་པའི་ཁྱེ་དེས་མགོ་བཏེགས་ཏེ་མཆེ་བ་བསྙེར་ནས་ཟ་གྲབས་བྱས་པའི་བར་ན་་་་་་་་་་འཇིགས་ཡེར་རེ་ཡོད་པའི་དུས།བུ་རྒྱལ་བའི་བློ་གྲོས་ཀྱི་བསམ་པ་ལ། གཤིན་རྗེ་ཆོས་རྒྱལ་དབང་ཆེ་བ་བདེན་ཀྱང་། ངེད་མ་སྨད་གཉིས་ལ་འཆི་ཁར་གཏམ་ཚིག་གཅིག་ཙམ་ཡང་གཏོང་དུ་མ་་་་་་་བཅུག ཐ་ན་ཐགས་ཀྱི་སྟེང་ནས་འབབ་དབང་ཙམ་ཡང་མ་བྱུང་བར་ཁྲིད་ནས་སོང་བ་འདི་དཔེ་མི་སྲིད་པ་ཞིག་བྱུང་སྙམ། མའི་རོ་རྩ་ནས། གཤིན་རྗེ་གཤེད་ཀྱི་བསྐྱེད་རིམ་ལ་ཞུགས་ནས། སྔོན་ལ་གཤིན་རྗེའི་ཡུལ་དུ་གཙང་རིས་ཀྱི་དཔལ་མགོན་པོ་བདུན་ཅུ་རྩ་ལྔའི་དམག་དྲངས། དེའི་རྗེས་སུ་སྣང་སྲིད་ཀྱི་ལྷ་མ་སྲིན་སྡེ་50

བརྒྱད་ཀྱི་དམག་དྲངས། དེའི་རྗེས་སུ་གཤིན་ཇི་ཡ་མནྟ་གའི་དམག་དྲངས་ཚེ། གཤིན་རྗེའི་ཕོ་ཉ་རྣམས་ན་རེ། གནས་འདིར་ནམ་ཡང་དམག་འོང་མི་སྲིད་པ། ད་ལན་དམག་རི་དང་བྲག་འདྲ་བ་གནམ་ས་བར་སྣང་གང་ནས་བྱུང་བ་འདི་སུ་ཞིག་གི་དམག་་་་་ཡིན་ཅིའི་ཕྱིར་འོངས་པ་ཡིན་ནམ་ཟེར་འཇིགས་པའི་ཚེ། མ་ཁྲིད་པའི་གཤིན་རྗེ་དེ་ན་རེ། དེ་རང་རྒན་མོ་ཁྲིད་འོངས་པ་དེ་ལ་བུ་འཇིགས་པ་ཞིག་གདའ། དེ་མ་ཡིན་ནམ་ཟེར་བ་དང་མཉམ་དུ་ཐག་ཉེར་སླེབས་བྱུང་། དམག་རྣམས་ཀྱིས་རྒྱལ་བའི་བློ་གྲོས་ཀྱི་མ་ཕྱིར་ཐོངས། མི་གཏོང་ན་གཤིན་རྗེའི་ཡུལ་ཁམས་འདི་ཐམས་ཅད་བརླག་པ་ཡིན་ནོ་ཞེས། གཤིན་རྗེའི་འཁོར་རྣམས་ལ་གཡུལ་བཀྱེད་ནས་གཤིན་རྗེ་མང་པོ་ཕམ་ཚེ། ཁྱེ་དེ་གཉིས་ཀྱང་ཤི་བ་བཞིན་ཉལ་ནས་མགོ་མ་བཏེགས་ཚེ། མ་ཡང་ཁང་པ་དེ་ནས་ཕྱིར་ཐོན་བྲོས་ནས་དམག་གི་ནང་དུ་སོང་བ་དམག་རྣམས་ཀྱིས་ཁྱེར་ནས་འཇིག་རྟེན་ཁམས་སུ་སླེབས། སླར་རོའི་ནང་དུ་འཛུལ་ནས་སྔར་ལྟར་སོས་པ་བྱུང་སྐད།ཡང་སྔོན་མི་རྣམས་ཀྱི་ཚེ་ལོ་འབུམ་ཐུབ་པའི་དུས་འཇིག་་་་་་་རྟེན་གྱི་ཁམས་འདིར་དབང་ཕྱུག་བརྒྱད་ཐོབ་པའི་རྒྱལ་པོ་་་་་་་་་་་འཇིགས་ཐུལ་ཞེས་བྱ་བ་ཞིག་བྱུང་ངོ་། །དེའི་འབངས་རྒན་མོ་ཞིག་ལ་བུ་གཅིག་ཡོད་པ་གློ་བུར་དུ་ཤི་བས། མ་དེ་རྒྱལ་པོའི་དྲུང་51

དུ་སོང་ནས། མ་རྒན་མོ་འཆི་རན་པ་དེ་བཞག ངའི་བུ་འཆི་མ་རན་པ་དེ་ཁྱེར་ནས། གཤིན་རྗེ་ཆོས་རྒྱལ་ཞེས་བྱ་བ་དེས་ད་ལན་ཁྲིམས་མེད་ཀྱི་བྱ་བ་བྱས་པ་འདི་རྒན་མོ་ང་ལ་བརྙས་པ་མ་ཡིན།རྒྱལ་པོ་ཁྱོད་ལ་བརྙས་སྨོད་ཁྱད་གསོད་བྱས་པ་ཡིན་པས། རྒྱལ་པོ་ལ་ཁྱད་པར་ཅི་ཡོད། ཁྱོད་ཀྱང་མི་ཡི་རྒྱལ་པོ་ཡིན། ཁོ་ཡང་གཤིན་རྗེའི་རྒྱལ་པོ་རེད། ད་ལན་རྒྱལ་པོ་ཁྱེད་བྱོན་ནས། ངའི་བུ་སླར་མ་ལོན་ན། ཁྱེད་ལ་ཡང་རྒྱལ་པོའི་ཐ་སྙད་ཅི་ཡོད། ང་ཡང་ཁྱེད་ཀྱི་སྒོ་ནས་ལྕེབས་ནས་འཆི་བ་ཡིན་ནོ་ཞེས་མྱ་ངན་དང་སྨྲེ་་་་སྔགས་དུ་མ་བཏོན་པས། རྒྱལ་པོའི་ཐུགས་བསམ་ལ་ཡང་རྒན་མོས་བཤད་པ་དེ་ཆ་གཅིག་ན་བདེན་པར་འདུག་སྙམ། ཁྱོད་རེ་ཞིག་མ་ལྕེབ་དང་། ངས་ཨེ་ལོན་ཅིག་བལྟ་ཟེར། དམག་བསྡུ་བའི་རྔ་ཆེན་པོ་དེ་བརྡུངས་པས་དམག་ཀུན་འདུས་པས་གང་དུ་འགྲོ་བ་ཡིན་དྲིས་པས། རྒྱལ་པོ་ན་རེ། རྒན་མོའི་བུ་ཡི་དོན་དུ། གཤིན་རྗེའི་ཡུལ་དུ་འགྲོ་དགོས་བྱས་རྫུ་འཕྲུལ་གྱིས་གཤིན་རྗེའི་ཡུལ་དུ་དམག་ལམ་ཆེན་པོ་བཏོད་དམག་ཐམས་ཅད་ཁྲིད་དེ་གཤིན་རྗེའི་ཡུལ་དུ་སོང་། དམག་རྣམས་བཞག་སྟེ་རྒྱལ་པོ་གཅིག་པུ་གཤིན་རྗེ་ཆོས་རྒྱལ་གྱེ་དྲུང་དུ་སོང་། གུས་པས་ཕྱག་དང་ཞེ་ས་མང་དུ་བྱས་ནས། ཁྱེད་ཀྱི་ཕོ་ཉ་བ་ཞིག་གིས་ཁྲིམས་མེད་ཀྱི་ལུགས་བྱས། ངའི་འབངས་མི་རྒན་མོ་འཆི་རན་པ་དེ་བཞག་ནས། བུ་འཆི་མ་རན་52

པ་གཞོན་ནུ་ཞིག་ཡོད་པ་ཁྲིད་སོང་འདུག་པས། དེ་ཕྱིར་ལོག་རོགས་གྱིས་ཞུས་པས། གཤིན་རྗེ་ཆོས་ཀྱི་རྒྱལ་པོ་ན་རེ། བུ་དེ་ལ་ཚེ་ཚད་དེ་མིན་མེད་པས་ཁྱེར་བྱུང་། སྔོན་ལས་ཡིན་པས་སླར་ལོག་ཏུ་མི་ཡོང་གསུངས། ལན་གསུམ་ཞུས་པས་ཀྱང་དེ་སྐད་གསུངས་ཚེ། དེ་ཡིན་ན་ང་ཡང་མི་ཡི་རྒྱལ་པོ་ཡིན་པས་དོན་དེ་མ་གྲུབ་པར་མི་ཡུལ་དུ་ལོག་ན་ངོ་ཡང་ཚ། ད་ང་ཡང་འཆི་བ་ཡིན་བྱས་སླར་སོང་། རང་གི་དམག་་རྣམས་ལ་གཤིན་རྗེ་ཆོས་རྒྱལ་གྱི་འཁོར་རྣམས་ལ་གཡུལ་འགྱེད་དུ་བཅུག རྒྱལ་པོས་ལྷ་ཚངས་པས་བྱིན་པའི་བདེ་ཆེན་ཞོ་འཐུང་གི་རུས་པ་ལས་གྲུབ་པའི་་་་་་་་་མདུང་ཕོག་ཚད་སྒོལ་ནུས་པ་ཞིག་ཡོད་པ་ཁྱེར་ནས་གཤིན་རྗེ་་་་་་ཆོས་ཀྱི་རྒྱལ་པོའི་སྟེང་དུ་ཡར་མཆོངས་ཚེ། སྲིད་པ་གསུམ་པོ་འདི་ཡོམ་ཡོམ་ཡར་འགུལ་བ་བྱུང་། གཤིན་རྗེ་ཆོས་རྒྱལ་ཡང་ཐུགས་ཁྲོས་ཡར་བཞེངས། ཕོག་ཚད་འཆི་བའི་ཐོད་དབྱུག་ཅིག་ཡོད་པ་བསྣམས་ནས་ཁྲི་ཐོག་ནས་མར་མཆོངས་ཚེ། སྲིད་པ་གསུམ་པོ་འདི་མར་ཡོམ་ཡོམ་འགུལ་བ་བྱུང་ཚེ། ལྷའི་དབང་པོ་བརྒྱ་བྱིན་གྱིས། གང་གི་ལྟས་ཡིན་ནམ་གཟིགས་པས། རྒྱལ་པོ་འཇིགས་ཐུལ་དང་གཤིན་རྗེ་ཆོས་རྒྱལ་གཉིས་འཛིང་གྲབས་ཡོད་པར་མཐོང་།སྐད་ཅིག་ཡུད་ཙམ་ལ་ཛུ་འཕྲུལ་གྱིས་བར་ལ་བྱོན་ནས། ཡར་མར་དུ་བཞུགས་སུ་བཅུག་བར་ནས་གཟུ་བྱས། གཤིན་རྗེ་ཆོས་རྒྱལ་ལ་53

བུ་ཐོངས་བྱས་པས། སྔོན་ལས་ཡིན་པས་གཏོང་རྒྱུ་མེད།ང་གསོད་དུ་ཆུག་ཟེར། རྒྱལ་པོ་ལ་སྔོན་གྱི་ལས་ལ་བཅོས་པའི་ཐབས་མེད་པས། གཤིན་རྗེ་ཆོས་རྒྱལ་ལ་རྒོལ་བ་མ་ཞུ་བར་སླར་ལོག་བྱས་པས། རྒྱལ་པོ་ན་རེ། དེ་ཡིན་ཡང་ང་འཇིག་རྟེན་ཁམས་སུ་ལྡོག་པ་ངོ་ཚ་བས་འདིར་འཆི་བ་ཡིན་ཟེར། དེར་ལྷའི་དབང་པོས་གཞན་བྱ་ཐབས་མ་བྱུང་བར། འོ་ན་ཁྱེད་ཀྱི་བུ་དེ་ཇི་འདྲ་ཞིག་ཡོད་དྲིས་པས། རྒྱལ་པོས་གཟུགས་ཀྱི་རི་མོ་བྲིས་ནས། འདི་འདྲ་ཞིག་ཡོད་བྱས་པས། བརྒྱ་བྱེན་གྱེས་ལྷའི་བུ་གཞོན་ནུ་དེ་འདྲ་བ་ཞིག་སྤྲད་ནས། ད་འདི་ཁྱེར་ལ་འཁྲུག་པ་མ་རྒྱག་སྔར་གཤིན་རྗེ་ཆོས་རྒྱལ་ལ་རྒོལ་བ་ཞུས་པར་བཟོད་གསོལ་གྱིས་ལ་ད་སླར་ལོག་བྱས་ནས།རྒྱལ་པོས་ཀྱང་དེ་བཞིན་དུ་གཤིན་རྗེ་ཆོས་རྒྱལ་ལ་བཟོད་གསོལ་བྱས། ལྷའི་བུ་ཁྱེར་ནས་མི་ཡུལ་དུ་ལོག་ནས་རྒན་མོ་ལ་སྤྲད་པས་དགའ་བར་གྱུར་ཏོ། །ཡང་སྔོན་རྒྱ་གར་ཤར་ཕྱོགས་ཀྱི་བི་ཁྱ་ཏ་དེ་བ་ཞེས་བྱ་བས།ཆོས་ཀྱི་སྙིང་པོ་མ་ཎི་ཡི་གེ་དྲུག་མའི་བསྒོམ་བཟླས་བྱས་ནས་ལོ་གསུམ་ཙམ་སོང་བ་དང་ནད་ཅིག་གིས་ཇེབས་ནས་གྲོངས་པས།གཤིན་རྗེའི་མི་ཤིན་ཏུ་འཇིགས་པ་བཞིས་ཁྲིད་ནས་ཐག་རིང་་་་་་་པོར་ཁྱེར་ཏེ། རི་ཞིག་གི་རྩེ་ལ་སླེབས་པ་དང་། འོད་དཀར་པོ་ཟླ་བའི་འོད་ལས་ལྷག་པ་ཞིག་ནམ་མཁའ་ནས་བྱུང་བའི་རྗེས་ལ།54 ་

ཐུགས་རྗེ་ཆེན་པོ་རྟ་མགྲིན་སོགས་ལྷ་ལྔ་ཙམ་བྱོན། དེ་མཐོང་ཚེ་གཤིན་རྗེའི་མི་རྣམས་བྲོས་པ་རྟ་མགྲིན་གྱིས་དབྱུག་ཐོས་བརྡུངས་པས། ཐུགས་རྗེ་ཆེན་པོའི་ཞལ་ནས། སྙིང་རྗེ། མ་བྱེད་གསུངས།རྟ་མགྲིན་གྱེས་འོ་སྐོལ་གྱི་མི་ལ་བར་ཆད་བྱེད་པ་མི་རིགས་་་་་་་་་་་གསུངས། དེ་ནས་འཕགས་པ་སྤྱན་རས་གཟིགས་ཀྱིས། གཤིན་རྗེའི་མི་བཞི་པོ་དེ་ལ་ད་རོ་མ་བསྲེགས་པའི་གོང་ལ་མྱུར་དུ་སླར་སྐྱོལ་ཅིག་གསུངས། གཤིན་རྗེའི་མི་དེ་བཞིས་བསྐྱལ་བས། ཉེ་འཁོར་རྣམས་ཀྱིས་རོ་ཤིང་གསེབ་ཏུ་བཅུག་ནས་མཐའ་ནས་མེ་་་་སྦར་བའི་ཚེ་སླར་སོས་ནས་སྟེང་དུ་ཐོན་པ་བྱུང་། དེ་ནས་བཟུང་སྟེ་པཎྜི་ཏ་གྲུབ་ཐོབ་ཏུ་གྲགས་སོ། །ཡང་ཤར་ཕྱོགས་སྟྭཾ་ག་ལའི་ལམ་གའི་གྲོང་གི་ཤིང་བཟོ་བ་ཞིག་གིས་རབ་བྱུང་བ་ཞིག་ལ་་་་་་་་བསྙེན་བཀུར་བྱས། རབ་བྱུང་དེས་ཀྱང་ཤིང་བཟོ་ལ། ཐུགས་རྗེ་ཆེན་པོའི་བསྒོམ་བཟླས་ཕོག་ནས་ཉམས་སུ་བླངས་དུས་ཡུན་རིང་སོང་བའི་སྐབས་ཤིག་ནད་ཀྱིས་བཏབ། ཤི་ནས་གཤིན་རྗེ་སྐྱེས་བུ་ཤིན་ཏུ་འཇིགས་པ་བཞིས་ཁྱེར་ནས་དམྱལ་བའི་གནས་སུ་སོང་།ཀུམ་པ་ན་ར་ཤའི་ནང་མེས་གང་བའི་ནང་དུ་འཇུག་གྲབས་བྱས་པའི་ཚེ་ཀུམ་པ་ན་ར་ཀ་ཁ་ཟུམ་ནས་མ་ཆུད། ཕྱིར་བཀྱེད་པ་དང་ཁ་ཕྱེས་ནས་བྱུང་། ཡང་ཡང་བྱས་པས་དེ་བཞིན་དུ་བྱུང་། གཤིན་རྗེ་སྐྱེས་བུ་བཞི་པོ་འཇིགས་ནས། གཤིན་རྗེ་ཆོས་ཀྱི་རྒྱལ་པོ་ལ་55

ཞུས་པས། ཁོང་ན་རེ། མི་དེ་འདིར་སྐྱེ་བའི་རྒྱུ་ཟད། ཐུགས་རྗེ་ཆེན་པོའི་བུ་ཡིན། ད་མྱུར་དུ་ཕྱིར་སྐྱོལ་གསུངས། བསྐྱལ་བས་ཉེ་འཁོར་རྣམས་ཀྱིས་དུར་ཁྲོད་དུ་ཤིང་བརྩིགས་པའི་དཀྱིལ་དུ་་་་་་་་བཅུག་མཐའ་ནས་མེ་སྦར་བ་དང་སླར་སོས་ནས་ཕྱིར་ཐོན་པ་་་་་་བྱུང་། སྔོན་ཀུན་དགའ་བོའི་ཚ་བོ་གཉིས་རབ་ཏུ་བྱུང་ནས་ཆོས་ཀློག་ཏུ་བཅུག་པས། ཉུང་ཤས་རེ་བཀླགས་ནས་ཀློག་ཏུ་མ་ཉན་པས། མོའུ་འགལ་གྱི་བུས་རྫུ་འཕྲུལ་གྱེས་དམྱལ་བའི་གནས་སུ་ཁྲིད་ནས། ཁོང་གཉིས་ལ་དམྱལ་བ་བལྟ་རུ་བཅུག་པས། དམྱལ་བའི་སྡུག་བསྔལ་འཚོད་པ་དང་། གཅོད་པ་དང་། གཤག་པ་དང་རྡེག་པ་སོགས་སྡུག་བསྔལ་བ་མང་པོ་མཐོང་། ཕྱོགས་གཅིག་ན་ལྕགས་སླང་ཆེན་པོ་གཉིས་ཀྱི་ནང་ན་ཁྲོ་ཆུ་ཁོལ་བ་མཐོང་ནས།འདིར་མི་སུ་འཇུག་གམ་དྲིས་པས། འདིར་ཀུན་དགའ་བོའི་ཚ་བོ་གཉིས་རབ་ཏུ་བྱུང་ནས་ལེ་ལོས་དུས་འདའ་བ་དེ་གཉིས་ཤི་ན་་་་་འདིར་འཇུག་གོ་སྨྲས་པས། ཁོང་གཉིས་ཀྱི་བསམ་པ་ལ་ངོ་ཤེས་འདྲ་སོང་ན་ད་ལྟ་རང་བཅུག་ཡོང་སྙམ་ཤིན་ཏུ་འཇིགས་སྐྲག་སྟེ་བྲོས་ནས་མོའུ་འགལ་གྱི་བུའི་རྩར་འོངས་ནས། མོའུ་འགལ་གྱི་བུས་དེ་གཉིས་ལ། ལེ་ལོ་བྱས་ན་ཉེས་དམིགས་འདི་དང་གཞན་ཡང་ཡོད་པས། བརྩོན་འགྲུས་རྩོམས་ཤིག་གསུངས། དེ་ནས་ལྷའི་གནས་སུ་ཁྲིད་ནས། ཁོང་གཉིས་ལ་ལྷ་ཡུལ་བལྟ་རུ་བཅུག་པས།56

ལྷ་ཕོ་མོ་མང་པོས་པི་ཝང་ལ་སོགས་པའི་སྒྲ་སྙན་སྒྲོགས་ཤིང་།ལྷའི་སྐྱིད་དགའ་ལོངས་སྤྱོད་དཔག་ཏུ་མེད་པ་མྱོང་བ་མཐོང་།ཕྱོགས་གཅིག་ན་ལྷའི་བུ་མེད་པའི་གཞལ་མེད་ཁང་ལྷའི་བུ་མོ་་་་་་མང་པོས་གང་བ་མཐོང་ནས། ལྷའི་བུ་མི་འདུག་པའི་རྒྱུ་མཚན་དྲིས་པས། ཀུན་དགའ་བོའི་ཚ་བོ་གཉིས་རབ་ཏུ་བྱུང་ནས།བརྩོན་འགྲུས་བརྩམས་པས་དེ་གཉིས་ཤི་འཕོས་ནས་འདིར་་་་་་་་་སྐྱེའོ། །ཞེས་སྨྲས་པས། དེ་གཉིས་དགའ་ནས་མོའུ་འགལ་གྱེ་བུ་ལ་སྨྲས། མོའུ་འགལ་གྱི་བུས་དེ་གཉིས་ལ། བརྩོན་འགྲུས་བརྩམས་ན་ཕན་ཡོན་འདི་དང་གཞན་ཡང་ཡོད་པས་བརྩོན་འགྲུས་རྩོམས་་་་་ཤིག་གསུངས་པས། དེ་གཉིས་ཀྱིས་བརྩོན་འགྲུས་བྱས་པས། རིང་པོ་མ་ལོན་པར་མྱུར་དུ་དགྲ་བཅོམ་པའི་གོ་འཕང་ཐོབ་ནས་ནམ་མཁའ་ལ་འཕུར་ནས་འགྲོ་བ་བྱུང་།ཡང་སྔོན་སངས་རྒྱས་ཀྱི་གཅུང་དགའ་བོ་རབ་ཏུ་བྱུང་ཡང་།ད་དུང་བཟང་མོ་ལ་ཧ་ཅང་ཆགས་པ་མཁྱེན་ནས། རི་བོ་སྤོས་ངད་ལྡན་དུ་ཁྲིད་ནས། སྤྲེའུ་མོ་ཞར་མ་ཞིག་བསྟན་ཏེ། བཟང་མོ་དང་འདི་གཉིས་ལ་གཟུགས་གང་བཟང་གསུངས་པས། དགའ་བོ་ན་རེ། སྤྲེའུ་མོ་བཟང་མོའི་བརྒྱའི་ཆར་ཡང་མི་མཆི་ཟེར དེ་ནས་སུམ་ཅུ་རྩ་གསུམ་ལྷ་གནས་སུ་ཁྲིད་ནས། ལྷ་མོ་རྣམས་ལ་ལྟོས་གསུངས། བལྟས་པས་ཕྱོགས་གཅིག་ན་ཁང་པ་ཞིག་ན་ལྷའི་57

བུ་མོ་མང་པོ་འདུག་པ་མཐོང་ནས། ལྷའི་བུ་མེད་པའི་རྒྱུ་མཚན་དྲིས་པས། མི་ཡུལ་ན་གཅུང་དགའ་བོ་ཞེས་བྱ་བ་སྟོན་པའི་སྤྱན་སྔར་རབ་ཏུ་བྱུང་ཚངས་སྤྱོད་བསྲུངས་ནས། ཤི་ན་འདིར་འོང་བས། དེའི་ཕྱིར་འདིར་སྡོད་དོ་ཟེར་བ་ཐོས་པས་དགའ་ནས་སྟོན་པའི་དྲུང་དུ་འོངས་པས་སྟོན་པས་གཅུང་དགའ་བོ་ལ། ལྷ་མོ་དེ་དག་དང་བཟང་མོ་གཉིས་གཟུགས་གང་བཟང་དྲིས་པས།དགའ་བོ་ན་རེ། བཟང་མོ་ལྷ་མོ་དེ་དག་གི་བརྒྱའི་ཆར་ཡང་མི་མཆི་ཟེར། སངས་རྒྱས་ཀྱིས་ཚངས་སྤྱོད་བསྲུངས་ན་ཕན་ཡོན་འདི་དང་གཞན་ཡང་ཡོད་པས་སྲུངས་ཤིག་གསུངས་པས།དགའ་བོ་ཡང་བཟང་མོ་ལ་མ་ཆགས་པར་ལྷ་མོ་དེ་དག་ལ་ཆགས་ནས། ལྷའི་གནས་སུ་སྐྱེ་བར་འདོད་ནས་ཚངས་སྤྱོད་བསྲུངས་སོ། །དེ་ནས་ཡང་ཉིན་གཅིག་སངས་རྒྱས་ཀྱིས་དགའ་བོ་ཁྲིད་ནས་དམྱལ་བ་བལྟར་བཅུག་པས། དམྱལ་བའི་ཆུ་བོ་རབ་མེད་དང་།སོག་ལེས་གཤག་པ་དང་། སྟ་རེས་གཅོད་པ་ལ་སོགས་པ་མཐོང་ངོ་། །ཕྱོགས་གཅིག་ན་སླ་ང་གཅིག་གི་ནང་དུ་ཁྲོ་ཆུ་བསྐོལ་ནས་ནང་དུ་སེམས་ཅན་སུ་ཡང་མི་འཇུག་པ་ཞིག་མཐོང་ནས། རྒྱུ་མཚན་དྲིས་པས། མི་ཡུལ་ན་གཅུང་དགའ་བོས་ལྷའི་གནས་སུ་སྒྱེ་བའི་ཕྱིར་ཚངས་སྤྱོད་བསྲུངས་པ་ཤི་ནས་ལྷར་སྐྱེས། དེ་ནས་ཚེ་འཕོས་ནས་འདིར་འོངས་པས་དེ་ནང་དུ་འཇུག་པའི་ཕྱིར་བཞག་58

གོ་ཟེར་བ་ཐོས་ནས་འཇིགས་ནས་ཕྱིར་འོངས་པ་ལ་སྟོན་པའི་་་་་་ཞལ་ནས། ལྷའི་འཇིག་རྟེན་ལ་སྨོན་ནས་ཚངས་སྤྱོད་བསྲུངས་ན་ཉེས་དམིགས་འདི་དང་གཞན་ཡང་ཡོད་པས། ཁྱོད་མྱང་འདས་ཐོབ་པ་ལ་དགའ་བར་གྱེས། ལྷའི་འཇིག་རྟེན་དུ་ཡང་དགའ་བར་མ་བྱེད་ཅིག་གསུངས་པས། གཅུང་དགའ་བོ་འཁོར་བ་མཐའ་དག་ལ་ཞེན་པ་ལོག་ནས། མྱང་འདས་ཐོབ་ཕྱིར་ཚངས་སྤྱོད་བསྲུངས་བརྩོན་འགྲུས་བརྩམས་པས་དགྲ་བཅོམ་པའི་གོ་འཕང་ཐོབ་པར་གསུངས་སོ། །དེ་བཞིན་དུ་ཚེ་ཕྱི་མར་དགེ་བ་བྱས་པ་རྣམས། ལམ་དཀར་པོ་གྱེན་དུ་བླ་མ་དང་ལྷག་པའི་ལྷ་དུ་མས་ལམ་སྣ་དྲངས་ཏེ་མཐོ་རིས་དང་ཐར་པའི་གནས་སུ་ཡར་ཡར་་་་་་སོང་ནས་བདེ་སྐྱིད་ཚད་མེད་པ་མྱོང་ཞིང་། སྡིག་པ་མི་དགེ་བ་བྱས་པ་རྣམས་ལམ་ནག་པོ་ཐུར་དུ་གཤིན་རྗེའི་ཕོ་ཉ་མདོག་མི་་་་་སྡུག་པ་དུ་མས་ཁྲིད་ནས། ངན་སོང་གསུམ་གྱེ་གནས་སུ་མར་མར་སོང་ནས་སྡུག་བསྔལ་ཚད་མེད་པ་མྱོང་ངེས། དེས་ན། ཡར་ལྷའི་བདུད་རྩི་དང་། མར་དམྱལ་བའི་ཁྲོ་ཆུ་འཐུང་བ་དང་། མདུན་མ་གཏན་ལེགས་དང་། གཏན་ཉེས་ཡར་འགྲོ་མར་འགྲོའི་ས་མཚམས་འབྱེད་པའི་དུས་ད་རེས་ཡིན་པས། ད་ལྟ་ཡར་མར་གང་ལ་འགྲོ་བའི་དབང་རང་གི་ལག་ན་ཡོད་པའི་དུས་སྐབས་སུ། འོ་སྐོལ་རྣམས་ཀྱིས་བླང་དོར་སྐྱིད་སྡུག་ལེགས་ཉེས་ཀྱི་འདམ་ཀ་མ་59

ནོར་བ་བྱས། མར་འགྲོ་མི་དགེ་སྡིག་པ་སྤངས་ནས་ཡར་འགྲོ་དགེ་བའི་ལས་ལ་སྟོན་པ་ཐུགས་རྗེ་ཅན་གྱི་གསུང་བཞིན་ཉིན་མཚན་མེད་པར་འབད་པར་བྱའོ། །སྨྲས་པ། སེམས་ཅན་སྐྱིད་སྡུག་ལེགས་ཉེས་ས་ལེར་གཟིགས། །དགྲ་དང་གཉེན་ལ་ཁྱད་པར་སྤུ་ཙམ་མེད། །འགྲོ་བ་ཡོངས་ལ་བུ་གཅིག་ལྟར་བརྩེ་བ། །སྟོན་པ་སངས་རྒྱས་མ་གཏོགས་གཞན་ན་གང་། །ནམ་མཁའ་འདི་ལ་འདོམ་གྱིས་བཅལ་ནས་ནི། །འདི་ཙམ་འདུག་ཅེས་ཚད་གཟུང་མི་ནུས་བཞིན། །སྟོན་པའི་ཡོན་ཏན་རིག་པས་དཔྱད་ནས་ནི། །འདི་ཙམ་འདུག་ཅེས་ཚད་གཟུང་ག་ལ་ནུས། །འོན་ཀྱང་སྟོན་པའི་ཡོན་ཏན་རྒྱ་མཚོ་ནས། །མཁྱེན་བརྩེའི་ཡོན་ཏན་མངའ་ཚུལ་ཆུ་ཐིགས་ཙམ། །རྣམ་དཔྱོད་ཀུ་ཤའི་རྩེ་ལ་བདག་གིས་བླངས། །འདི་འདྲའི་ཡོན་ཏན་ཀུན་ལྡན་སྟོན་པ་སྤངས། །ཕྱི་རོལ་སྟོན་པ་གཞན་ལ་གུས་པ་རྣམས། །ཡན་ལག་བརྒྱད་དང་ལྡན་པའི་མཚོ་འགྲམ་ནས། །བ་ཚྭའི་ཁྲོན་པ་བརྐོ་དང་ཅིས་མི་མཚུངས། །སྐྱོན་ཟད་ཡོན་ཏན་ལྡན་པའི་སྟོན་པ་ཡི། །རྣམ་ཐར་བསམས་ན་སེམས་ཡོད་ཅིས་མི་དད། །ཀུན་གྱིས་ཕྱི་རོལ་སྟོན་པ་གཞན་སྤངས་ནས། །བཅོམ་ལྡན་འདས་ལ་སྐྱབས་སུ་འགྲོ་བར་རིགས། །འདས་དང་མ་འོངས་ད་ལྟ་དུས་གསུམ་པོ། །ལག་པའི་མཐིལ་ལ་བལྟས་ལྟར་ས་ལེར་གཟིགས། །ཁ་དང་ལག་པ་གཉིས་ཀ་60

སྤྲད་པ་ལྟར། །འཆུགས་མེད་མངོན་ཤེས་མངའ་བའི་སངས་རྒྱས་ལ། །ཛུན་གྱེ་ཚིག་གཅིག་གསུངས་པའི་རྒྱུ་མེད་ན། །སྟོན་པའི་གསུང་ལ་སུ་ཞིག་ཡིད་མི་ཆེས། །སྟོན་པ་ཐུགས་རྗེ་ཅན་གྱི་གསུང་རབ་ལ། །ཡིད་ཆེས་ཚད་མར་བཟུང་ནས་སྒྲུབ་པར་རིགས། །གྲོགས་གཞན་འཆི་བ་མངོན་སུམ་མཐོང་བཞིན་དུ། །ད་དུང་རང་ཉིད་མི་འཆི་སྙམ་པ་འཁྲུལ། །ཕྱི་མར་ཆོས་མེད་འགྲོ་བ་མཐོང་བཞིན་དུ། །འགྲོ་གྲབས་ལྷ་ཆོས་མི་བྱེད་དེ་བས་འཁྲུལ། །མི་རྣམས་འགའ་རེས་དགུན་རྒྱགས་སྟོན་གྱི་དུས། །མི་སྒྲུབ་སྡོད་པའི་མི་ལ་བླུན་ཟེར་ན། །ཕྱི་མའི་རྒྱགས་ཕྱེ་ལྷ་ཆོས་ད་ལྟའི་དུས། །མི་སྒྲུབ་སྡོད་རྣམས་དེ་བས་ཤིན་ཏུ་བླུན། །མི་རྟག་འཆི་བ་རིང་མིན་མྱུར་དུ་འོང་། །ཤི་ན་བར་དོར་ལག་སྟོང་གཅེར་བུར་འགྲོ། །ཚེ་འདིའི་གཉེན་གྲོགས་ནོར་གྱིས་ཕན་པ་མེད། །དེ་དུས་ཕན་པ་དམ་པའི་ལྷ་ཆོས་དང་། །འདྲེན་མཁན་བླ་མ་ལྷ་དང་དཀོན་མཆོག་ཡིན། །ཚེ་འདིར་དཀར་པོ་དགེ་བ་བྱས་པའི་མི། །ཕྱི་མར་བླ་མ་ལྷ་ཡིས་སྔོན་ནས་བསུས། །མཐོ་རིས་ཐར་ལམ་དཀར་པོ་ཡར་ལ་འགྲོ། །ཚེ་འདིར་ནག་པོ་སྡིག་པ་བྱས་པའི་མི། །ཕྱི་མར་གཤིན་རྗེའི་ཕོ་ཉས་མདུན་ནས་ཁྲིད། །ངན་སོང་ལམ་ངན་ནག་པོར་མར་ལ་འགྲོ། །ད་ལྟ་ཡར་མར་གང་ལ་འགྲོ་བའི་དབང་། །འོ་སྐོལ་མི་ཡི་ལག་ན་ཡོད་ཐོག་འདིར། །མར་འགྲོ་མི་དགེ་སྡིག་པའི་ལས་རྣམས་སྤངས། །61

ཡར་འགྲོ་དགེ་བའི་ལས་ལ་འབད་པར་རིགས། །རྟག་ཏུ་བློ་ལྡན་རྣམས་ཀྱིས་འཆི་བ་དང་། །ཤི་ན་ཕྱི་མར་འགྲོ་བའི་ཚུལ་བསམས་ནས། །སྟོན་ཐོག་ཕྱིར་དུ་སོས་ཀ་འབད་པ་བཞིན། །ཕྱི་མའི་དོན་ལ་ཚེ་འདིར་འབད་པར་མཛོད། །ད་ནི་སྟོན་པ་སངས་རྒྱས་གསུང་བཞིན་དུ། །མཐོ་རིས་ཐར་པའི་བདེ་སྐྱིད་སྲོག་འཕྲོག་པའི། །མི་དགེ་སྡིག་པའི་རེག་འཕུང་དུག་གི་ཆུ། །སྤོང་ཚུལ་བདག་གིས་བཤད་ལ་ད་ཡང་ཉོན། །དེ་ཡང་སྟོན་པ་ཐུགས་རྗེ་ཅན་གྱིས་མི་དགེ་བ་སྤོང་ཚུལ་་་་་་་་་གསུངས་པ་འདིར་ཀུན་གྱེས་གོ་སླ་ཞིང་ཡིད་ཆེས་པའི་ཕྱིར་སྔོན་གྱེ་གཏམ་རྒྱུད་དང་སྦྱར་ནས་བཤད་པར་བྱ་སྟེ། སྔོན་ཁྱིམ་བདག་ཕྱུག་པོ་གཅིག་ལ་ཆེན་ཆུན་གཉིས་ཡོད་པས། ཆེན་མ་ལ་བུ་མེད་ཆུན་མ་ལ་བུ་ཡོད་པས། ཁྱིམ་བདག་དེས་ཆེན་མ་ལ་མི་བྱམས་ཆུན་མ་ལ་བྱམས་སོ། །དེའི་ཚེ་ནོར་ཐམས་ཅད་ཀྱི་བདག་མོར་ཡང་ཆུན་མར་གྱུར་ཏོ། །དེར་ཆེན་མ་དེས་འདི་སྙམ་དུ་སེམས་ཏེ།བདག་ལ་བུ་གཅིག་ཡོད་ན་ནོར་ཟས་ཐམས་ཅད་ཀྱི་བདག་མོ་་་་་་ཡང་བདག་ཡིན། ཁྱོ་བོ་ཡང་བདག་ལ་བརྩི་བ་ལ། ད་བདག་ལ་བུ་མེད་པས་ནོར་རྫས་ཀྱི་བདག་མོར་ཡང་མ་གྱུར། ཁྱོ་བོས་ཀྱང་མི་བརྩིའོ་སྙམ་ནས། ཆུན་མའི་བུ་བསྙལ་ནས་འདུག་པའི་མཚོག་མ་ཁབ་ཀྱིས་དཀྲུགས་ནས་རྨ་མི་སྣང་བར་བྱས་སོ། །དེ་ནས་དུས་62

རིང་པོ་མ་ལོན་པར་ཆུན་མའི་བུ་ཤི་བས། ཆུན་མ་ན་རེ། ཆེན་མ་ལ་ཁྱེད་ཀྱིས་ངའི་བུ་བསད་དོ་བྱས་པས། ཆེན་མས་ཁྱེད་ཀྱི་བུ་བསད་ན་བདག་གང་དུ་སྐྱེས་ཀྱང་ཁྱོ་བོ་དུག་སྦྲུལ་གྱིས་གསོད་་་་་་པར་གྱུར་ཅིག བུ་ཆེ་བ་ཆུས་འཁྱེར་བར་གྱུར་ཅིག ཆུང་བ་གཅན་གཟན་གྱིས་ཟ་བར་གྱུར་ཅིག ཕ་མ་དང་ཁྱིམ་འཁོར་མེས་འཚིག་པར་གྱུར་ཅིག བདག་རང་གི་བུ་ཤ་རང་གིས་ཟ་བར་གྱུར་ཅིགབདག་རང་གསོན་པོར་དུར་དུ་སྦེད་པར་གྱུར་ཅིག ཅེས་མནའ་ལོག་པ་བོར་རོ། །དེ་ཤི་ནས་དམྱལ་བ་སོགས་ངན་སོང་དུ་ཡུན་རིང་སྐྱེས། ཐར་ནས་དགེ་སློང་མ་ཨུད་པ་ལ་ཞེས་བྱ་བར་གྱུར་པའི་ཚེ་སྟོད། ཕས་བྲམ་ཟེ་ཞིག་ལ་བག་མར་བཏང་བས། བུ་ཞིག་བཙས་པ་དང་མཉམ་དུ་གྱོས་སྒྱུག་གཉིས་པོ་ཤིའོ། །ཡང་བུ་གཅིག་བཙའ་ཁར་ཁྱོ་བོ་དང་གཉིས་ཀ་ཕ་མའི་ཁྱིམ་དུ་འགྲོ་སྙམ་ལམ་དུ་སོང་བའི་ལམ་གྱེ་བྲག་རྩ་ཞིག་ཏུ་སོ་སོར་ཉལ་ནས་བསྡད་པས།ནུབ་མོ་བུ་བཙའ་བའི་དུས་ལ་བབ་ནས། ཁྱོ་བོ་བོས་པས་སྐད་མ་བྱུང་། སྔ་མོ་བལྟས་པས་དུག་སྦྲུལ་གྱིས་རྨུགས་ནས་ཤི་ཡོད་པ་མཐོང་ནས་ངུས་པས་བརྒྱལ་ལོ། །བུ་ཆེ་བ་མ་ལ་འཇུས་ནས་ངུས་པས་བརྒྱལ་བ་སངས་སོ། །དེ་ནས་བུ་ཆེ་བ་ཁུར་ཆུང་བ་པང་དུ་བཟུང་ནས་གྲོགས་མེད་པར་གཅིག་པུར་ཕྱིན་པས། ལམ་ན་ཆུ་ཆེན་པོ་ཞིག་ཡོད་པ་བུ་གཉིས་ཀ་མ་ཐེག་སྟེ། བུ་ཆེ་བ་ཆུ་འགྲམ་དུ་63

བཞག བུ་ཆུང་བ་ཆུའི་ཕ་ཁར་བསྐྱལ་ནས། བུ་ཆེ་བ་ལེན་དུ་འོངས་པས་བུས་མ་བསུ་རུ་འོངས་པས་བུ་ཆུས་ཁྱེར་བའི་རྗེས་སུ་མས་མ་སླེབས་སོ། །དེ་ནས་ཕར་ལོག་ནས་ཕྱིན་པ་དང་། བུ་ཆུང་བ་ཡང་གཅན་གཟན་གྱིས་ཟོས་ནས། ཁྲག་ཙམ་ལས་མེད་པར་གྱུར་ཏོ། །དེ་ནས་ངུ་ཞིང་ལམ་དུ་ཞུགས་ནས་སོང་བས། ཕའི་ཉེ་བ་བྲམ་ཟེ་ཀུན་ཏུ་རྒྱུ་ཞིག་དང་ཕྲད་པས་བདག་གི་ཕ་མ་ཁམས་་་་བདེའམ་དྲིས་པས། ཁྱོད་ཀྱི་ཕ་མ་ནི་ཤིན་ཏུ་མ་བདེ། ཁྱེམ་མེས་ཚིག་ནས་མི་ནོར་བཅས་མེས་ཚིག་བྱས་པས། ངུས་ནས་བརྒྱལ་བས་བྲམ་ཟེ་དེས་བརྒྱལ་བ་སངས་པར་བྱས། ཁོ་རང་གི་ཁྱེམ་དུ་ཁྲིད་ནས་བུ་མོ་བཞིན་དུ་བྱས་སོ། །བྲམ་ཟེ་དེས་ཀྱང་གཞན་ཁྱེམ་བདག་ཅིག་ལ་བག་མར་བཏང་། དེ་ནས་སེམས་ཅན་དང་ལྡན་པར་གྱུར་ནས་བུ་བཙའ་ཁར་ཁྱོ་བོ་གྲོང་གཞན་ཞིག་ཏུ་ཆང་་་་་་་་་འཐུང་དུ་སོང་ངོ་། །མས་བུ་བཙའ་བའི་དུས་ལ་བབ་སྟེ། སྒོ་མནན་ནས་བུ་བཙས་པས། ཁྱོ་བོ་ཡོང་ནས་སྒོ་ཕྱེ་བྱས་པས། བུ་བཙས་པ་དང་ཁ་ཐུག་པས་སྒོ་འབྱེད་མི་ནུས་པར་གདའ་སྨྲས་་་་་་པས། ཁྱོ་བོ་ཁྲོས་ནས་སྒོ་བཅག་ནང་དུ་འོངས། ཤི་ལ་ཐུག་པ་བརྡུངས། བུ་དེ་ཡང་བསད་ནས་བུད་མེད་ཀྱི་ཁར་བརྫངས་སོ། །མ་ཟོས་པས་ཤ་མྱག་ཕྱོག་བཟོས་ཁར་བརྫངས་ནས་འདི་མི་ཟ་ན་ཁྱོད་ཀྱང་གསོད་པ་ཡིན་བྱས་པས་འཇིགས་ནས་རང་གི་བུའི་ཤ་64

ཡང་ཟོས་སོ། །དེར་ཁྱེམ་ཐབ་དེ་ལ་སྐྱོ་བ་སྐྱེས་ནས། གྲོང་ཁྱེར་ཝཱ་རཱ་ཎ་སཱིར་ཕྱིན་ནས་བྱང་ཆུབ་ཤིང་གི་བསིལ་གྲིབ་ལ་བསྡད་པའི་ཚེ། ཁྱེམ་བདག་གཞོན་ནུ་ཞིག་གི་ཆུང་མ་ཤི་བ་ཞིག་དེར་འོངས་ནས་གཏམ་དྲིས་སོ། །རྒྱུ་མཚན་བཤད་པས། ཁྱེམ་བདག་གཞོན་ནུ་དེས་ངའི་ཁྱེམ་དུ་འགྲོ་ཟེར་ནས་ཕྱིན་པས། ཁྱེམ་བདག་དེའི་ཆུང་མ་བྱས་སོ། །ཡང་དུས་རིང་པོ་མ་ལོན་པར་ཁྱིམ་བདག་དེ་ཤི་བས། བུ་ཚ་མེད་ན་ཁྱིམ་ཐབ་གང་འཛའ་བ་དེའི་ཁྱོ་བོ་སྦེད་ན་འོག་ཏུ་སྦེད། བསྲེག་ན་འོག་ཏུ་བཞག་ནས་སྲེག་པའི་ལུགས་སྲོལ་ཡོད་པས། ཁྱོ་བོ་དུར་དུ་སྦས་པ་དང་།མོ་ཡང་གསོན་པོར་དུར་དུ་སྦས་སོ། །དེའི་ནུབ་མོ་དུར་རྐུན་བྱུང་ནས་རྐུན་མའི་དཔོན་པོ་ཞིག་གི་བག་མར་བླངས་སོ། །དེ་ནས་ཡུན་རིང་མ་ལོན་པར་རྐུན་པོ་དེ་ལ་རྒྱལ་པོས་ཆད་པ་བཅད་ནས་བསད་པས། ཡང་དེའི་འོག་ཏུ་གསོན་པོར་དུར་དུ་སྦས་སོ། །དེའི་ནུབ་མོ་གཅན་གཟན་གྱེས་དུར་བསློགས་ནས་མོ་གོས་མེད་པར་གཅེར་བུར་སྟེང་དུ་བཏོན་་་་ནས་འདི་སྙམ་དུ་བསམ་སྟེ། བདག་སྡུག་བསྔལ་འདི་ལྟ་བུ་དཔག་ཏུ་མེད་པས་ཉེན་པས་ད་ནི་སངས་རྒྱས་ལ་སྐྱབས་སུ་འགྲོ་སྙམ་་་་་ནས་བཅོམ་ལྡན་འདས་ཀྱི་ག་ལ་བ་དེར་སོང་བས། ཀུན་དགའ་བོ་སྔོན་དུ་འོངས་པ་ལ། གཅེར་བུ་ངོ་ཚ་ནས་བརླ་བསྒྲིལ་འདོམས་མི་སྣང་བར་བྱས། ནུ་མ་གཉིས་ལག་པས་བཀབ་ནས་མི་སྣང་བར་65

བྱས་སོ། །དེ་ནས་སངས་རྒྱས་ཀྱིས་འཕགས་པ་ཀུན་དགའ་བོ་ལ་ཆོས་གོས་སྐོན་དུ་བཅུག་ནས་རབ་ཏུ་བྱུང་། བདེན་བཞིའི་ཆོས་གསུངས་སེམས་རྣམ་པར་གྲོལ་ཏེ་དགྲ་བཅོམ་པའི་འབྲས་བུ་ཐོབ་ཀྱང་ལས་ཀྱི་ལྷག་མས་ལྕགས་ཀྱི་ཁབ་ཅིག་གིས་སྤྱི་གཙུག་ནས་་་་་་རྐང་མཐིལ་གྱི་བར་ཐལ་མར་ཕུག་པར་གསུངས་སོ། །ཡང་སྔོན་རྐུན་པོ་སུམ་ཅུ་རྩ་གཉིས་ཀྱིས་གླང་གཅིག་བརྐུས་ནས་རྒན་མོ་གཅིག་གི་ནང་དུ་བསད་ནས། རྒན་མོ་དེ་ལ་ཤ་བྱིན་པས་མོ་དགའ་མགུ་ཡི་རངས་ཏེ། ཁྱེད་རྣམས་གང་དུ་སྐྱེས་ཀྱང་ངའི་བུར་སྐྱེ་བར་གྱུར་ཅིག་ཅེས་སྨོན་ལམ་བཏབ་བོ། །དེ་རྣམས་ཤི་ནས་སྐྱེ་བ་ལྔ་བརྒྱའི་བར་དུ་མ་བུར་གྱུར་ནས་བུ་རྣམས་གཞན་གྱིས་དུས་གཅིག་ལ་བསད་པས་མས་མྱ་ངན་བྱས་ནས་ཤིའོ། །དེའི་རྗེས་སུ་རྒྱལ་པོ་གསལ་རྒྱལ་གྱི་བློན་པོ་རི་དྭགས་ཆེན་པོ་ཞེས་བྱ་བ་ལ་བུ་བདུན་ཡོད་པའི་བུ་ཆུང་ཤོས་ཀྱི་ཆུང་མ་ལྷ་མཚམས་མ་་་་ཞེས་བྱ་བར་གྱུར་ཚེ། བུ་བཙས་དུས་སྒོ་ང་སུམ་ཅུ་རྩ་གཉིས་བཙས་སོ། །སྒོ་ང་རྣམས་བརྡོལ་བའི་ནང་ནས་ཁྱེའུ་གསེར་གྱེ་མདོག་ཅན་སྐྲ་མཐོན་མཐིང་དུ་འདུག་པ་མཛེས་ཤིང་ལྟ་ན་སྡུག་པ་སུམ་ཅུ་རྩ་གཉིས་བྱུང་ངོ་། །ཁྱེའུ་དེ་རྣམས་ཆེར་གྱུར་ནས་སྟོབས་རྩལ་གཞན་ལས་ཆེ་བ་བྱུང་བ་བློན་པོ་གཞན་ཞིག་ལ་ཕྲག་དོག་སྐྱེས། རྒྱལ་པོ་གསལ་རྒྱལ་ལ། འདི་རྣམས་མ་བསད་ན་ཁྱེད་66

ལ་ཡང་རྒོལ་ལོ་ཞེས་ཕྲ་མ་ཞུས་པས། རྒྱལ་པོས་བདེན་སྙམ་ཉེས་པ་མེད་བཞིན་དུ་ལྷ་མཚམས་མའི་བུ་རྣམས་ཀྱི་མགོ་དུས་གཅིག་ལ་བཅད་ནས་སྒོམ་དུ་བཅུག་ནས་ལྷ་མཚམས་མ་སངས་རྒྱས་ཀྱི་དྲུང་ནས་ཆོས་ཉན་པའི་སར་བསྐྱལ་བས། སངས་རྒྱས་ཀྱིས་མཁྱེན་ནས་ལྷ་མཚམས་མ་ཁ་མ་འབྱེད་པར་ཆོས་ཉོན་གསུངས།བདེན་བཞིའི་ཆོས་གསུངས་པས་ལྷ་མཚམས་མ་སེམས་རྣམ་པར་གྲོལ་ཏེ་དགྲ་བཅོམ་པའི་འབྲས་བུ་ཐོབ་པར་གྱུར་ཏོ། །དེ་ནས་ལྷ་མཚམས་མས་སྒྲོམ་གྱེ་ཁ་ཕྱེ་བས། བུ་སུམ་ཅུ་རྩ་གཉིས་ཀྱི་མགོ་བྱུང་ངོ་། །སེམས་རྣམ་པར་གྲོལ་བའི་གནད་ཀྱིས་སེམས་ལ་སྡུག་བསྔལ་མ་བྱུང་ངོ་། །དེའི་ཚེ་བློན་པོས་དམག་ཆེན་པོ་བསགས་ནས་རྒྱལ་པོ་གསལ་རྒྱལ་གྱི་ཕོ་བྲང་ལ་བསྐོར་ནས་གསོད་གྲབས་བྱས་ཚེ་རྒྱལ་པོ་འཇིགས་ནས་བློན་པོའི་ཚོགས་ཀྱིས་འདི་ལྟར་་་་་་་བྱས་སངས་རྒྱས་མ་གཏོགས་གཞན་སུས་ཀྱང་སྐྱོབ་མི་ནུས་སྙམ་་་་ནས། སངས་རྒྱས་བཅོམ་ལྡན་འདས་ཀྱི་དྲུང་དུ་སྐྱབས་བཙལ་ལོ། །དེར་ལྷ་མཚམས་མའི་ནང་གི་བློན་པོའི་དམག་གིས་བཅོམ་ལྡན་འདས་ཀྱི་ཐད་དུ་རྒྱལ་པོ་གསལ་རྒྱལ་ལ་བསྐོར་རོ། །དེར་སངས་རྒྱས་ཀྱིས་ལས་རྒྱུ་འབྲས་ཀྱི་ཆོས་གསུངས་པས་རྒྱལ་པོ་་་་་་་གསལ་རྒྱལ་མ་བསད་པར་ཚེ་ཐར་རོ། །ཡང་སྔོན་རྒྱལ་པོ་ཟླ་འོད་ཀྱིས་སྦྱིན་པ་རྒྱ་ཆེན་པོ་བཏང་བས།67

སྙན་པ་དང་གྲགས་པ་ཆེན་པོ་བྱུང་ཚེ། རྒྱལ་པོ་ཀུ་ཅ་ཞེས་བྱ་བའི་བསམ་པ་ལ། རྒྱལ་པོ་ཟླ་འོད་འདི་ཡོད་ན། བདག་ལ་དཔལ་དང་གྲགས་པ་མི་འོང་བར་གདའ། འདི་མེད་པ་ཞིག་བྱ་དགོས་སྙམ།གྲོས་བྱས་བྲམ་ཟེ་ལེའུ་དུ་ཆ་ཞེས་བྱ་བ་དབུ་སློང་དུ་བཏང་ནས་རྒྱལ་པོ་ཟླ་འོད་ཀྱིས་དབུ་བཅད་ནས་བྱེན་ཚེ་ས་གཡོས་སྒྲ་ཆེན་པོ་བྱུང་ངོ་། །བྲམ་ཟེ་དེས་རྒྱལ་པོའི་དབུ་ཁྱེར་བ་མཐོང་ནས། གཞན་གྱིས་སློང་མོ་སྟེར་མཁན་གཅིག་ཀྱང་མ་བྱུང་བས་ཞག་བདུན་་་་་་་ལྟོགས་པར་ལུས་སོ། །རྒྱལ་བོ་ཀུ་ཅས་རྒྱལ་པོ་ཟླ་འོད་བཀྲོངས་པ་ཐོས་པས་དགའ་དྲགས་ནས་བརྣངས་ནས་ཤིའོ། །བྲམ་ཟེ་ཡུལ་དུ་སླེབས་པས་རྒྱལ་པོ་ཀུ་ཅ་ཤི་བས་དོན་མ་གྲུབ་སེམས་མ་དགའ།ཞག་མང་པོ་རྩམ་པ་སྟེར་མཁན་མ་བྱུང་བའི་སྟབས་ཀྱིས་ལྟོགས་གྲིར་ཤི་བ་བྱུང་ངོ་། །སྔོན་ཁྱེ་ར་བ་ཞིག་གིས་རི་དྭགས་མང་པོ་བསད་པས་ཤི་ནས་རྒྱ་མཚོའི་མཐའ་རུ། མི་ཡི་ལུས་ལ་གཅན་གཟན་གྱེ་མགོ་བོ་ཡོད་པ་ཞིག་ཏུ་སྐྱེས། ལས་དབང་གིས་ཡི་དྭགས་མང་པོ་བྱུང་ནས་མཚོན་ཆ་བརྒྱབ་ཚེ་ལུས་མེ་འབར་ནས་སྡུག་བསྔལ་མྱང་ངོ་། །ཡང་བློན་པོ་སྡིག་ཅན་ཞིག་གིས་མི་མང་པོ་བསད་པས་ཤི་ནས་རྒྱ་མཚོའི་མཐའ་རུ་མི་ཞིག་ཏུ་སྐྱེས་པས་ལས་དབང་གིས་རལ་གྲི་་་་་་གཅིག་ས་ལ་བཙུགས་ནས། མི་དེ་རིའི་རྩེར་སོང་ནས་མར་རྒྱུགས་68

ནས་འོང་། རལ་གྲི་དེའི་སྟེང་དུ་རྒྱུགས་པས་ལུས་དུམ་བུ་དུམ་བུར་ཡང་ནས་ཡང་དུ་བྱས་ཏེ་སྡུག་བསྔལ་མྱང་ངོ་། །སྔོན་མི་འགའ་ཞིག་གིས་ཤིག་སེན་མོའི་བར་དུ་བཅར། ལ་ལས་མེ་དང་བྱེ་ཚན་གྱི་ནང་དུ་འཕངས། ལ་ལས་འཁྱགས་སྒང་དུ་འཕངས་ནས་འཆི་རུ་བཅུག་པའི་རྣམ་སྨིན་གྱིས་ཤི་ནས། དམྱལ་བར་སྐྱེ་ས་ནས་བྲག་བར་དུ་བཅར། ལ་ལ་མེར་བསྲེགས། ལ་ལ་འཁྱགས་པའི་སྦུབས་ཁ་བ་བུ་ཡུག་གི་ནང་དུ་གོས་མེད་གཅེར་བུར་འཕངས་་་་་་ནས་ཚ་གྲང་གི་སྡུག་བསྔལ་ཆེན་པོ་མྱང་ངོ་། །དེ་བཞིན་དུ་སྲོག་གཅོད་བྱས་ན་ཉེས་དམིགས་དེ་དང་དེ་འདྲ་བ་གཞན་ཡང་མང་པོ་འབྱུང་བས། འོ་སྐོལ་རྣམས་ཀྱིས་ཞེ་སྡང་གི་དབང་གིས་མི་གསོད་པ་དང་། གསོད་མཁན་དེ་ཡང་གསོད་པ་སོགས་ཕན་ཚུན་གསོད་རེས་བྱེད་པ་དང་། འདོད་ཆགས་ཀྱི་དབང་གིས་ཤའི་ཆེད་དུ་ར་ལུག་དང་། པགས་པའི་ཆེད་དུ་སྟག་གཟིག་སོགས་གསོད་པ་དང་། གཏི་མུག་གི་དབང་གིས། དོན་མེད་བཞིན་དུ་རི་ལ་མེ་སྦར་བ་དང་། མིག་གིས་གང་མཐོང་གསོད་པ་སོགས་སྲོག་གཅོད་བྱེད་མི་རུང་། སྔོན་སངས་རྒྱས་རྣམ་གཟིགས་འཇིག་རྟེན་དུ་བྱོན་ནས་སེམས་ཅན་དཔག་ཏུ་མེད་པའི་དོན་མཛད་ནས་མྱ་ངན་ལས་་་་་་་འདས་པའི་འོག་ཏུ། ནགས་ཁྲོད་དབེན་པ་ཞིག་ན། དགེ་འདུན་སྟོང་ཕྲག་ལྔ་ཙམ་ཞིག་ཡོད་པ། ཚོང་བ་ལྔ་བརྒྱས་མཐོང་ནས་དད་69

དེ། དགེ་འདུན་སྤྱི་ལ་ནོར་བུ་རིན་པོ་ཆེ་ཞིག་ཕུལ་ལོ། །དེ་དགེ་འདུན་ཀུན་གྱེ་སྤྱི་དཔོན་ལ་བཅོལ་ལོ། །ཉིན་གཅིག་དགེ་འདུན་ཀུན་གྱིས་སྤྱི་དཔོན་དེ་ལ་ཁྱེར་ཤོག་འཚོང་བྱས་པས་སྤྱི་དཔོན་ན་རེ། ཁྱེད་རྣམས་ལ་ཕུལ་བ་མིན་ང་རང་ལ་ཕུལ་བ་ཡིན་བྱས་པས།དགེ་འདུན་རྣམས་ཀྱིས་ཁྱེད་གཅིག་པུ་མ་ཡིན་སྤྱི་ལ་ཕུལ་བ་ཡིན་སྨྲས་པས་སྤྱི་དཔོན་དེ་ཚིག་པ་ཟོས་ནས། སྐྱག་པ་ཟ་བ་ཚོ་ཁྱེད་རྣམས་ལ་ཕུལ་བ་ག་ལ་ཡིན། ང་རང་ལ་ཕུལ་བ་ལགས། ཁྱེད་རྣམས་སྐྱག་པ་ཟོ་ཞེས་ཚིག་ངན་སྨྲས་ཚེ། དགེ་འདུན་པ་རྣམས་སོ་སོར་གྱེས་སོ། །དེ་ནས་སྤྱི་དཔོན་དེ་ཤི་ནས། དམྱལ་བ་མནར་མེད་དུ་སྐྱེས་སོ། །དམྱལ་བའི་སྡུག་བསྔལ་ཡུན་རིང་མྱངས་ནས་ཐར་ཏེ།རྒྱལ་པོའི་ཁབ་ཀྱི་གྲོང་ཁྱེར་ཆེན་པོར་སྐྱེས་པ་དང་བུད་མེད་ཁྱེའུ་དང་། བུ་མོ་ལ་སོགས་པའི་མི་གཙང་བའི་ལྗན་ལྗིན་ཐམས་ཅད་བསྐྱིལ་ཞིང་འབབ་པའི་ས་ཕྱོགས་ཤིག་ན། བཤང་གཅིའི་ཛིང་བུ་ཞིག་འདུག་པའི་ནང་དུ་སྲིན་བུ་ཆེན་པོ་རྐང་ལག་དྲུག་ཡོད་པ་་་་་ཞིག་ཏུ་སྐྱེས་ནས། སྐབས་འགར་ནི་འགྲེ་ལྡོག་བྱེད་ཅིང་ཛིང་བུའི་སྟེང་དུ་འབྱུང་ངོ་། །སྐབས་འགར་ནི་འགྲེ་ལྡོག་བྱེད་ཅིང་ཛིང་བུའི་གཏིང་དུ་འགྲོའོ། །དེར་སངས་རྒྱས་གཙུག་ཏོར་ཅན་ནས་ཤཱཀྱ་ཐུབ་པའི་བར་དུ་སྡུག་བསྔལ་མྱང་ཞིང་། ད་དུང་ཡང་བསྐལ་བཟང་གི་སངས་རྒྱས་སྟོང་རྫོགས་རེག་གི་བར་དུ། དེར་ཡང་ནས་70

ཡང་དུ་སྐྱེས་ནས་སྡུག་བསྔལ་མྱང་དགོས་པར་གསུངས་སོ། །ཡང་སྔོན་གྲོང་ཁྱེར་མཉན་ཡོད་ཀྱི་དགེ་བསྙེན་མ་གཅིག་་་་་་་་གིས་དགེ་སློང་ཞིག་ལ་དབྱར་ཟླ་གསུམ་དུ་འཚོ་བ་སྦྱོར་བར་ཁས་བླངས་ཏེ། དགེ་སློང་དེ་དབེན་པ་གཅིག་ཏུ་བཞག་ནས། གཡོག་མོ་གཅིག་ཉིན་རེ་བཞིན་འཚོ་བ་སྐྱེལ་དུ་བཏང་བས། གཡོག་མོ་དབེན་པར་སླེབས་པ་དང་། དགེ་སློང་གི་ཟན་ནས་བཅད་ཀྱིན་ཟོས་སོ། །དེ་ནས་གཡོག་མོ་དེ་ཟོ་མདོག་བཟང་པོར་སོང་ཚེ། དགེ་བསྙེན་མས་གཡོག་མོ་ལ། ཁྱོད་ཀྱིས་དགེ་སློང་གི་ཟན་བརྐུས་ནས་མ་ཟོས་སམ་དྲིས་པས། གཡོག་མོ་ན་རེ། བདག་ལ་ཡང་དད་པ་ཅུང་ཟད་ཅིག་ཡོད་ཀྱི། དགེ་སློང་གི་ཟན་ཅིའི་ཕྱིར་ཟ། གལ་ཏེ་ཟོས་ན་བདག་གང་དུ་སྐྱེས་ཀྱང་རང་ཤ་རང་གིས་ཟ་བར་གྱུར་་་་་ཅིག་ཅེས་མནའ་བོར་རོ། །དེ་ནས་གཡོག་མོ་དེ་ཤི་ནས། རྒྱ་མཚོའི་མཐའ་རུ་བུད་མེད་ཅིག་ཏུ་གྱུར་ཐབ་ཅིག་ཏུ་སླ་ང་ཆེན་པོ་ཞིག་་་་བཙུགས་ནས་ནང་དུ་ཆུ་བླུགས་སྐེ་སྦར་ནས་ཆུ་ཁོལ་བ་དང་།ནང་དུ་མོ་རང་ཞུགས་ནས་འཚོད་ཅིང་ཚོས་ནས་རུས་པ་སླ་ཕྱིར་བྱུང་བ་དང་རླུང་གིས་བུས་པ་དང་བུད་མེད་སྔ་མ་འདྲ་བ་ཞིག་ཏུ་གྱུར་ཏེ། མོ་རང་གི་ཤ་མོ་རང་གིས་ཟོས་སོ། །དེ་བཞིན་དུ་སྐྱེ་བ་ལྔ་བརྒྱར་རང་ཤ་རང་གིས་ཟ་བར་སྐྱེས། དེ་ནས་ཚེ་འཕོས་ནས་དམྱལ་བའི་གནས་སུ་སྐྱེས་པར་གསུངས།71

སྔོན་གཤིན་རྗེ་གཤེད་ཀྱི་རྣལ་འབྱོར་པ་ཞིག་གིས། ཡི་དམ་ལྷའི་ཞལ་མཐོང་བས། ད་འདི་ལ་ལྟོས་ན་སྐྱོན་མི་འོང་གི་སྙམ་ནས། དགེ་འདུན་པའི་སྤྱི་རྫས་ནང་ནས་ཡོ་བྱད་ཅུང་ཟད་ཅིག་བླངས་ནས་སྤྱད་པས། ཡི་དྭགས་གཤིན་རྗེ་གཤེད་ཀྱི་གཟུགས་ཅན་ཞིག་ཏུ་སྐྱེས། བྲི་ཀ་མ་ལ་ཤཱི་ལའི་ལག་བདེ་བ་ཞིག་གིས།དགེ་འདུན་གྱི་དེ་རིང་གི་བསྙེན་བཀུར་ནང་བར་དུ་བསྒྱུར་བས།དེའི་ནུབ་མོ་ཡི་དྭགས་ཤིག་ཏུ་སྐྱེས། ཡང་དགེ་འདུན་གྱི་གནས་བརྟན་ཞིག་གིས། དགེ་འདུན་རྣམས་ལ་དབང་པོ་ཆེ་བྱས་ཏེ།འབྲས་བྲེ་ཕྱེད་ཙམ་བླངས་ནས་ཟོས་པས། ཡི་དྭགས་ཤིན་ཏུ་དབང་ཆུང་བ་ཞིག་ཏུ་སྐྱེས་པར་གསུངས། དེ་བཞིན་དུ་གཞན་གྱིས་མ་བྱེན་པ་བླངས་ན་ཉེས་དམིགས་དེ་དང་དེ་འདྲ་བ་མང་པོ་འབྱུང་བས། དེས་ན་འོ་སྐོལ་རྣམས་ཀྱིས་སྟོབས་ཀྱིས་གཞན་གྱི་ནོར་ལོངས་སྤྱོད་འཕྲོག་པ་དང་། ཐབས་ཀྱིས་རྐུ་བ་དང་། གཡོ་སྒྱུའི་སྒོ་ནས་ཚོང་བྱེད་དུས་བྲེ་རྒྱ་ལ་སྐྱོན་བཟོས་ནས། རང་ཅི་རྒྱལ་གཞན་ཅི་ཕམ་བྱེད་པ་སོགས་བྱས། མ་བྱེན་པ་ལེན་མི་རུང་།སྔོན་བྲམ་ཟེ་གཅིག་གིས།འཕགས་པ་ཀཱ་ཏྱཱ་ཡ་ནའི་གསུང་བཞིན།ཉིན་པར་མི་ཚངས་མ་སྤྱད། མཚན་མོ་སྤྱད་པས། ཤི་ནས་དམྱལ་བའི་གནས་སུ་སྐྱེས། ཉིན་པར་གཞལ་མེད་ཁང་ཞིག་ཏུ་བུད་མེད་མཛེས་མ་ཞིག་དང་ལྷན་དུ་དགའ་མགུར་སྤྱོད་ཅིང་། མཚན་མོ་72

ལོན་ཚེ་བུད་མེད་མཛེས་མ་དེ་མི་སྣང་བར། སྲིན་གྱི་བུད་མེད་འཇིགས་སུ་རུང་བ་ཞིག་ལུས་ལ་འཁྲིལ་ནས་གསོན་པོར་ཤ་་་་་་་་་་བཅད་ནས་ཟོས་ཏེ་སྡུག་བསྔལ་མྱངས་པར་གྱུར། ཡང་སྔོན་སྨད་འཚོང་མ་ཞིག་གིས་མི་ནག་པ་མང་པོའི་མགོ་བསྐོར་་ནས་ནོར་་་་་་མང་པོ་བླངས། རབ་བྱུང་མང་པོ་བསླུས་ནས་སྡོམ་པ་ཉམས་སུ་བཅུག་པས། ཤི་ནས་དམྱལ་བར་སྐྱེས། གཤིན་རྗེ་སྐྱེས་བུ་རྣམས་ཀྱིས་བཟུང་ནས་གན་རྐྱལ་དུ་བསྒྱེལ། གསང་གནས་སུ་ལྕགས་ཀྱི་གཏུན་བུ་མེ་འབར་བ་བཅུག ཁྲོ་ཆུ་ཁོལ་མ་བླུགས་ནས་བསྲེག་ཅིང་། གསལ་ཤིང་འབར་བ་གསང་གནས་ནས་བཙུགས་ཏེ་སྤྱི་བོར་ཐལ་བ་སོགས་བྱས་སྡུག་བསྔལ་དཔག་ཏུ་མེད་པ་ཡུན་རིང་མྱོང་དགོས་བྱུང་། ཡང་སྔོན་བུད་མེད་གཅིག་གིས་ཉིན་པར་གྱི་དུས་སུ་ལྷ་ལ་མར་མེ་འབུལ་བ་སོགས་དགེ་བ་བྱས། མཚན་མོ་སྐྱེས་པ་མང་པོ་དང་ལྷན་དུ་འདོད་ལོག་སྤྱོད་པ་སོགས་མི་དགེ་བ་བྱས་པས། ཤི་ནས་བུད་མེད་ཅིག་ཏུ་སྐྱེས་དུས་ཉིན་མོ་མཛེས་ཤིང་ལྟ་ན་སྡུག་པ་ལ། མཚན་མོ་ལོན་ཚེ་ཁྱེ་མོ་ཞིག་ཏུ་གྱུར་ནས་མི་སྡུག་པར་གྱུར། ཡང་སྔོན་བུད་མེད་ཅིག་གིས་རང་ལ་ཁྱོ་བོ་བཟང་པོ་ཞིག་ཡོད་པ་ལ་དུག་བཏབ་ནས་བསད་དེ་ཁྱོ་ག་གཞན་ཞིག་་་་་་་་་བླངས་ནས་ལྷན་དུ་བསྡད། སྐབས་ཤིག་དེ་ཡང་བཞག་ནས་ཁྱོ་ག་གཞན་ཞིག་བཙལ། མ་བཙལ་བཤད་ཀྱང་ཁ་ལ་མ་ཉན་ཚེ་ཁོ་ཚིག་73

པ་གཏིང་ནས་ཟོས་ཏེ། བུད་མེད་དེ་བཟུང་ནས་སྣ་དང་ནུ་མ་བཅད་ཁ་ནང་དུ་བཞག་ཟར་བཅུག་ནས་ངན་གསོད་བྱས་སྐད།སྔོན་དགེ་སློང་བཟོད་པ་སྨྲ་བའི་དྲུང་དུ། རྒྱལ་པོ་འཐབ་མོ་སྐྱེས་ཀྱི། བཙུན་མོ་གཉིས་སོང་ཆོས་ཉན་ནས་བསྡད་ཡོད་པ་ལ།རྒྱལ་པོས་དགེ་སློང་གིས་བཙུན་མོ་ལ་མི་ཚངས་པ་སྤྱད་སྙམ་ཁྲོས་ནས་རལ་གྲི་ཕྱུང་ནས་དགེ་སློང་བཟོད་པ་སྨྲ་བ་ལུས་གཏུབས་་་་་་ནས་བཞག་གོ །ཡང་སྔོན་རྐུན་པོའི་དམག་དཔོན་དང་གཏུམ་མོའི་མནའ་མ་གཉིས་ཀྱིས། མི་ཚངས་པ་སྤྱད་པ། དགེ་སློང་འཆར་གས་བཤད་ཀྱིས་དོགས་ནས་ཉེས་པ་མེད་བཞིན་དུ་དགེ་་་་སློང་འཆར་ཀ་བཟུང་ནས་མགོ་བཅད། རོ་ཕྱག་དར་ཁྲོད་དུ་སྦས་པས། རྗེས་ནས་རྒྱལ་པོ་གསལ་རྒྱལ་གྱིས་ཚོར་ནས། རྐུན་པོའི་དམག་དཔོན་བཟུང་ནས་རྒྱ་སྐྱེགས་ཀྱི་ཁང་པར་བཅུག་ནས་་་་་་་་གསོན་པོར་མེ་ལ་བསྲེགས། མནའ་མ་རྟེའུ་དམུ་རྒོད་ཀྱི་རྐང་ལག་ལ་བཏགས་ནས་བསད་དོ། །སྔོན་རྒྱལ་པོ་ཞིག་ལ་བླ་མཆོད་དྲང་སྲོང་ཞིག་ཡོད་པ་ལ་བཙུན་མོ་བཞིས་ཆོས་ཞུས་པ་ཡིན་ཀྱང་།གཞན་གྱིས་དྲང་སྲོང་གིས་བཙུན་མོ་རྣམས་ལ་མི་ཚངས་པ་སྤྱད་དོ་ཞེས་རྒྱལ་པོ་ལ་ཞུས་པས། རྒྱལ་པོས་བདེན་པར་བཟུང་ནས།དྲང་སྲོང་བཟུང་ནས་མེ་ལ་བསྲེགས་པས། བཙུན་མོ་བཞིས་ཀྱང་སློབ་དཔོན་མེ་ལ་བསྲེགས་པ་མ་བཟོད་པར་མེ་ནང་དུ་མཆོངས་74

ནས་ཤི་བ་བྱུང་། དེའི་རྣམ་སྨིན་གྱིས་རྒྱལ་པོ་དེ་ཤི་ནས་དམྱལ་བ་མནར་མེད་ཀྱི་མེ་ནང་དུ་སྐྱེས་ནས་བསྐལ་པ་དུ་མའི་བར་དུ་སྡུག་བསྔལ་བཟོད་གླགས་མེད་པ་མྱངས། སྔོན་བཙུན་མོ་དམར་རྒྱན་མ། སློབ་དཔོན་བཻ་རོ་ཙ་ན་གཟུགས་མཛེས་པ་ལ་ཆགས་ནས་ཉིན་གཅིག་རྒྱལ་པོ་མེད་ཤུལ་ནས་སློབ་དཔོན་གྱི་དྲུང་དུ་སོང་འདོད་ཆགས་ཀྱི་གཏམ་མང་པོ་ལབ་སྐུ་ལ་འཇུས་པས། སློབ་དཔོན་བཻ་རོས། མི་ཡིས་ཚོར་ན་བསྟན་པ་ནུབ་ནས་འགྲོ། ང་ཡིས་ཕྱི་སྒོ་བཅད་ནས་འོང་། ཞེས་གསུངས། ཕྱིར་ཐོན་ནས་བྲོས་སོང་བས་རྗེས་སུ་རྒྱལ་པོ་སོང་ཚེ། སློབ་དཔོན་གྱིས། བུད་མེད་ཟེར་བ་བཙན་དུག་ཧ་ལ་སྟེ། །སེམས་ཅན་གང་གིས་ཟོས་ཀྱང་འཆི་བ་ཡིན། །སོགས་བུད་མེད་བསྟེན་པའི་ཉེས་དམིགས་མང་པོ་གསུངས་ནས་ཕེབས་སོང་བའི་ཤུལ་དུ་བཙུན་མོ་མཛེ་ནད་ཀྱིས་་་་ཐེབས་པས་སླར་སློབ་དཔོན་བཻ་རོ་ཙ་ན་གདན་དྲངས། བཤག་པ་བྱས་པས་དྲག་པ་བྱུང་། སྔོན་རྒྱལ་པོ་འཆར་བྱེད་ཀྱི་བཙུན་མོ་སྔོ་བསངས་མས། སངས་རྒྱས་འཁོར་བཅས་དད་པས་བསྙེན་བཀུར་མཆོད་པ་བྱེད་དུ་སྐབས་རེ་འགྲོ་བ་ལ། བཙུན་མོ་དཔེ་མེད་མས་་ཕྲག་དོག་བྱས། རྒྱལ་པོ་ལ། བཙུན་མོ་སྔོ་བསངས་མ་དང་།སངས་རྒྱས་གཉིས་ལྷན་ཅིག་སྐྱོན་ཆགས་པར་བགྱིད་དོ་ཞུས་པས།རྒྱལ་པོས་བདེན་སྙམ་མདའ་གཞུ་ཁྱེར་བཙུན་མོ་སྔོ་བསངས་མ་75

སངས་རྒྱས་ཀྱི་དྲུང་ནས་ཚུར་ལོག་དུས་མདའ་འཕངས་སོ །སྔོ་བསངས་མས་སངས་རྒྱས་ལ་ཕྱག་བྱས་བྱམས་པའི་ཏིང་ངེ་འཛིན་ལ་ཞུགས་པས། མདའ་ཕྱིར་ལོག་ནས་རྒྱལ་པོའི་མདུན་དུ་གནས་སོ། །ལན་གསུམ་འཕངས་པ་སྔར་བཞིན་ཕྱིར་ལོག་ནས་མདུན་དུ་གནས་ཚེ། རྒྱལ་པོ་ན་རེ། གཞན་གྱི་ཚིག་ལ་ཉན་ནས་ཀྱང་། །ང་ནི་ཁྱོད་ལ་གསོད་འདོད་ན། །ད་ནི་ཁྱོད་ལ་སྐྱབས་སུ་འགྲོ། །སྡུག་བསྔལ་གྱུར་པ་ང་ལ་སྐྱོབས། །སྨྲས་པས། བཙུན་མོ་སྔོ་བསངས་མས་རྒྱལ་པོ་ལ། ཡིད་འོང་བཀའ་མཆིད་བགྱིས་པ་དང་། །བལྟས་པས་ཀྱང་ནི་འཆིང་བྱེད་ཅིང་། །མི་ཟད་དམྱལ་བར་ལྟུང་བས་ན། །ཁྱོད་ནི་བུད་མེད་ཚིག་མ་གསན། །ཞེས་སྨྲས། དེ་ནས་རྒྱལ་པོ་བཙུན་མོ་སྔོ་བསངས་མས་བསྐུལ་ནས་སངས་རྒྱས་ཀྱི་དྲུང་དུ་་་་་་་སོང་། རབ་ཏུ་དད་པས་ཆོས་ཞུས། སངས་རྒྱས་ཀྱིས་བུད་མེད་ཀྱི་ཉེས་དམིགས་རྒྱ་ཆེན་པོ་གསུངས་པས་རྒྱལ་པོ་ཡང་དགེ་བསྙེན་་་་བྱས་ཆོས་བྱས་སོ། །དེ་བཞིན་དུ་མི་ཚངས་སྤྱོད་བྱས་ན་ཉེས་དམིགས་དེ་དང་དེ་འདྲ་གཞན་ཡང་མང་པོ་འབྱུང་བས། འོ་སྐོལ་རབ་བྱུང་དང་བཙུན་མོ་རྣམས་ཀྱིས་མི་ཚངས་པ་གཏན་ནས་་་་་་་སྤྱོད་མི་རུང་། ཁྱིམ་པ་ཕོ་མོ་ཡིན་ཀྱང་ཕོ་སྐྱེས་རྣམས་ཀྱིས་རིགས་གཅིག་པ་དང་། ཚུལ་ཁྲིམས་ཅན་གྱི་བཙུན་མ་དང་། བདག་པོ་ཡོད་པའི་བུད་མེད་ལ་སྤྱོད་མི་རུང་། རང་གི་ཆུང་མ་ཡིན་ཡང་76

མང་པོ་མི་སྤྱོད་ཅིང་། ཁྱད་པར་ན་བ་དང་། སྦྲུམ་མའི་དུས་དང་།བསྙེན་གནས་དང་སྨྱུང་གནས་བསྲུང་དུས། ཕ་མ་དང་བླ་མའི་ཐག་ཉེ། སྒུ་གསུང་ཐུགས་རྟེན་གྱེ་དྲུང་དུ་སྤྱོད་མི་རུང་། བུད་མེད་རྣམས་ཀྱིས་ཀྱང་རང་གི་ཁྱོ་བོ་མ་གཏོགས་གཞན་གྱི་ཁྱོ་ག་མང་པོ་སྤྱོད་དུ་འཇུག་མི་རུང་། ཁྱད་པར་རབ་བྱུང་དགེ་སློང་སྡོམ་པ་དང་ལྡན་པ་ལ་གཏན་ནས་སྤྱོད་དུ་འཇུག་མི་རུང་།སྔོན་ཝཱ་རཱ་ཎ་སཱིའི་རྒྱལ་པོ་ཚངས་བྱེན་གྱི་མདུན་ན། ཁྱེམ་བདག་ཕྱུག་པོ་གཅིག་ལ་བུ་གཉིས་ཡོད་པས། ཕུ་བོ་ལ་སྦྱིན་པ་དང་། ནུ་བོ་ལ་ཚུལ་ཁྲིམས་ཟེར། དེ་གཉིས་མཁས་ཤིང་བློ་དང་ལྡན་པ་དྲང་ལ་གཡོ་སྒྱུ་མེད་པས། རྒྱལ་པོས་ཞལ་ལྕེ་བར་བསྐོས་སོ། །དེའི་ཚེ་ཚོང་དཔོན་ཞིག་རྒྱ་མཚོར་རིན་པོ་ཆེ་ལེན་དུ་འགྲོ་བ་ལ་ནུ་བོ་ཚུལ་ཁྲིམས་ཀྱིས་ནོར་མང་པོ་བསྐྱིས་ནས་ཚོང་དཔོན་་་་་་དང་ཚུལ་ཁྲིམས། དེའི་བུ་དང་བཅས་པ་ཕུ་བོ་སྦྱིན་པའི་དྲུང་དུ་ཕྱིན་ཏེ། ནུ་བོ་ཚུལ་ཁྲིམས་ན་རེ། ངས་ནོར་འདི་སྙེད་ཅིག་ཚོང་དཔོན་ལ་བསྐྱིས་ཡོད། མི་ཡི་སྒྱེ་འཆི་ལ་ངེས་པ་མེད། ང་ཤི་འདྲ་སོང་ན་བུ་འདི་ཆུང་བས་ན། ཕུ་བོ་ཁྱོད་ཀྱིས་དཔང་པོ་གྱེས་སྨྲས་སོ། །དེ་ནས་ཚུལ་ཁྲིམས་ཤི་སོང་། ཚོང་དཔོན་གྱིས་རྒྱ་མཚོ་འཁོར་ནས། ཚུལ་ཁྲིམས་ཀྱི་བུ་ཡིས་ནོར་གྱེ་སྐྱིན་པ་དགོས་བྱས་པས།ཚོང་དཔོན་གྱེ་བསམ་པ་ལ། བྱིན་ན་སྐྱིན་པ་འཁོར་དཀའ་ད་སྟེར་77

མི་དགོས་པའི་ཐབས་ཤིག་བྱ་སྙམ། སྦྱིན་པའི་ཆུང་མ་ལ། ནོར་བུ་རིན་པོ་ཆེ་སྲང་ཁྲི་ཕྲག་གཅིག་རི་བ་ཞིག་བྱེན་ཏེ། ཁྱོད་ཀྱིས་ཁྱོ་བོ་ལ་ཛུན་ཞིག་སྨྲ་རུ་ཆུག་བྱས་པས་ཆུང་མས་ཁྱོ་བོར་བཤད་པས་་་་་རྫུན་སྨྲར་མི་འདོད་པས། ཡང་ཚོང་དཔོན་གྱིས་ནོར་བུ་རིན་པོ་ཆེ་ཁྲི་ཕྲག་གཉིས་རི་བ་ཅིག་ཁྱེར་འོངས་ནས་ཆུང་མ་དེ་ལ་སྤྲད་དེ་་་་ཅིས་ཀྱང་སྦྱིན་པ་ལ་ཛུན་ཞིག་སྨྲ་རུ་ཆུག་ཁྱོད་ཤེས་ཟེར་ནན་ཏན་བྱས་པས། ཆུང་མས་སྦྱིན་པ་ལ་བཤད་པས་མ་ཉན་ཚེ། ཆུང་མ་ན་རེ། གཞན་གྱི་ཆུང་མས་གང་བཤད་ལ་ཁྱོ་བོས་ཉན། ཁྱོ་བོས་གང་བཤད་ལ་ཆུང་མས་ཉན་པ་ལ། ཁྱོད་ནི་ངའི་ཁ་ལ་ལན་ཅིག་ཙམ་ཡང་མི་ཉན་ན་ངས་བུ་འདི་བསད་ནས་ཤ་ཡང་ཟོས་ང་ཡང་ལྕེབ་བོ་བྱས་པས། སྦྱིན་པ་སྐྲག་སྟེ་རྫུན་སྨྲ་བར་ཁས་བླངས་སོ། །དེ་ནས་ཚོང་དཔོན་ལ་ཚུལ་ཁྲིམས་ཀྱི་བུས་ནོར་གྱི་སྐྱིན་པ་དགོས་་་་་་ཞེས་དེད་པས། ཚོང་དཔོན་གྱིས། ཁྱོད་ཀྱི་ཕས་ང་ལ་ནོར་བསྐྱིས་པ་མེད་དོ་བྱས་པས། བུ་ན་རེ། ལོ་ཟླ་ཚེས་གྲངས་འདི་ལྟ་བུ་ལ་བསྐྱིས། དཔང་པོ་ཨ་ཁུ་སྦྱིན་པ་ཡང་ཡོད་བྱས་པས། འོ་ན་སྦྱིན་པ་ལ་འདྲི་བྱས། གཉིས་ཀ་འོངས་ནས་དྲིས་པས། སྦྱིན་པས། ངས་ནུ་བོ་ཚུལ་ཁྲིམས་ཀྱིས་ཚོང་དཔོན་ལ་ནོར་མང་པོ་སྐྱི་རུ་བཏང་བ་ནི་མི་དྲན་ནོ་ཞེས་ཛུན་སྨྲས་པས། ཡུལ་མི་ཐམས་ཅད་ཀྱིས་ཀྱང་ད་རེས་བཤག་ལོག་བྱས་སོ་ཞེས་གཏམ་ངན་བྱུང་ངོ་། །དེ་ནས་སྦྱིན་78

པ་ཤི་ནས་བསྐལ་པ་དཔག་ཏུ་མེད་པར་དམྱལ་བར་སྐྱེས་སོ། །དེ་ལས་ཐར་ནས་སྐྱེ་བ་དཔག་ཏུ་མེད་པར་ཡི་དྭགས་སུ་སྐྱེས་སོ། །དེ་ལས་ཐར་ནས་བྱོལ་སོང་གི་གནས་སུ་སྐྱེས་སོ། །དེ་ལས་ཐར་ནས།མིའི་ནང་དུ་སྐྱེས་ཀྱང་སྐྱེ་བ་ལྔ་བརྒྱའི་བར་དུ་མིག་དང་རྣ་བ་་་་་་་་དང་སྣ་དང་ལྕེ་དང་རྐང་ལག་གང་ཡང་མེད་པའི་ཤའི་རིལ་བུ་ལྟ་བུར་གྱུར་ནས་སྡུག་བསྔལ་བར་གྱུར་ཏོ། །ཡང་སྔོན་ཝ་མོ་ཞིག་ཟས་འཚོལ་དུ་ཕྱིན་པས། རུས་སྦལ་ཞིག་དང་འཕྲད་པས་བཟུང་ཚེ། རུས་སྦལ་ན་རེ། ང་མ་གསོད་དང་།ངས་ཁྱོད་ཕུན་སུམ་ཚོགས་པ་ཞིག་བྱའོ་ཟེར།ཝས་བཏང་ཚེ། རུས་སྦལ་གྱིས་སེང་གེ་མ་བུ་ཉལ་བའི་བྲག་ཕུག་ཅིག་བསྟན་ནས། ཡུལ་ཕ་གིའི་བྲག་ཕུག་ན། སྐྱིན་གོར་མ་སྨད་བརྒྱད་གཉིད་དུ་ལོག་འདུག་པས། དེ་རྣམས་ཁྱོད་ཀྱིས་སོད་ལ་ཟོ་ཞིག་ཅེས་ཛུན་སྨྲས་པས། ཝས་བདེན་སྙམ། བྲག་ཕུག་གི་སྒོ་རྩར་སོང་བའི་ཝ་གཞན་གཅིག་དང་འཕྲད་པས། ཝ་དེ་ན་རེ། ཉིན་པར་སྐྱིན་གོར་མ་སྨད་བརྒྱད་གཉིད་ནས་སྡོད་མི་སྲིད། གཅན་གཟན་གདུག་པ་ཅན་ཉལ་ནས་སྡོད་པ་ཡིན་པས་མ་འགྲོ་བྱས་པས། ཝ་དེས། བདག་ནི་སྟོབས་དང་བརྩོན་འགྲུས་ཆེ། །བདག་དང་མཚུངས་པ་གཞན་ན་མེད། །གླང་ཆེན་གྱང་ལ་བབ་པ་བཞིན། །སྐྱིན་གོར་མ་སྨད་འདིར་གཞོམ་བྱ། །ཟེར།བྲག་ཕུག་ཏུ་ཕྱིན་པས། སེང་གེ་མ་གཅིག་ལ་ཕྲུ་79

གུ་གཉིས་སྐྱེས་ནས་འདུག་པས་ཕྲུ་གུ་གཉིས་ཀྱིས་ཝ་བཟུང་ནས་གསོད་གྲབས་བྱས་ཚེ། སེང་གེ་མ་ན་རེ། བུ་བུ་དེ་འདྲ་བ་ལག་འབབ་རིན་མི་འདུག་པས་མ་གསོད་ཐོངས་ཤིག་བྱས་པས། ཕྲུ་གུ་གཉིས་ཀྱིས་ཝ་མ་བསད་པར་རྩེད་མ་འཐབ་ལ་གཅིག་གིས་ཝའི་རྣ་བ་བཅད། གཅིག་གིས་རྔ་མ་བཅད་ནས་ཕྱིར་བཏང་བས། ཝ་དེ་ཕྱི་རོལ་ཏུ་ཐོན་པས་ཝ་སྔ་མ་དེས་མཐོང་ནས། ཁྱོད་ནི་སྟོབས་དང་བརྩོན་འགྲུས་ཆེ། །ཁྱོད་དང་མཚུངས་པ་གཞན་མེད་ན། །དེ་རིང་ལུས་མཛེས་མི་སྡུག་གྱུར། །ཁ་ཕོ་དོན་དང་ལྡན་མ་གྱུར། །སྨྲས་པས། ཁོ་ན་རེ། བྱམས་པའི་ཚིག་ལ་མ་ཉན་པར། །རུས་སྦལ་ཚིག་ལ་ཉན་པས་ཕུང་། །ཁྱོད་བདེན་བདག་འཁྲུལ་དགོས་པ་ཆུང་། །མི་ཤེས་མཁས་པས་སྨད་པར་རིགས། །ཟེར་རོ། །དེ་ནས་རུས་སྦལ་དེ་ཤི་ནས་བྲམ་ཟེ་ཞིག་གི་བུར་སྒྱེས། སངས་རྒྱས་ཀྱི་དྲུང་ནས་དགེ་སློང་བྱས། བསོད་སྙོམས་ལ་སོང་བས། འཕགས་པ་ཉེ་དགས་དགེ་སློང་གསར་བ་དེ་ལ། བྲམ་ཟེ་ཤིན་ཏུ་གཏུམ་ལ་སངས་རྒྱས་ཀྱི་བསྟན་ལ་གནག་པ་ཞིག་གི་སྒོ་བསྟན་ནས། དེར་སོང་དང་བསོད་སྙོམས་ཕུན་སུམ་ཚོགས་པ་དང་ལྡན་ནོ་ཞེས་་་་་་་རྫུན་སྨྲས་པ་བདེན་སྙམ་སོང་བས། བྲམ་ཟེ་དེ་དང་འཕྲད་མ་ཐག་ཏུ་དབྱུག་པ་སོགས་ཀྱིས་བརྡུངས་ནས། དགེ་སློང་དེའི་མགོ་བོ་ཞོམ། ལྷུང་བཟེད་བཅག ཆོས་གོས་རལ་ནས་མ་ཤི་བ་ཙམ་བྱས་80

བཏང་ངོ་། །ཡང་སྔོན་རབ་འཇིགས་ཀྱིས་གསེར་བུམ་པ་གང་རྙེད་པ་་་་་་་་རྫུན་ཕམ་གྱི་ནང་དུ་བཞག་ཡོད་པ། རྫུན་ཕམ་གྱིས་གསེར་བཏོན་ནས། བུམ་པར་ཤིང་ཕྱེ་བླུགས་ནས། རབ་འཇིགས་ལ་གསེར་དེ་ལྷ་འདྲེའི་ནོར་ཞིག་ཡིན་ནམ། ཤིང་ཕྱེ་རུ་གྱུར་འདུག་ཅེས་རྫུན་ཅིག་སྨྲས་པས། སྐྱེ་བ་ལྔ་བརྒྱའི་བར་དུ་ཤིང་ཕྱེའི་ནང་གི་སྲིན་བུར་སྐྱེས་པ་དང་། དེ་བཞིན་དུ་རྫུན་སྨྲས་ན་ཉེས་དམིགས་དེ་དང་དེ་འདྲ་གཞན་ཡང་མང་པོ་འབྱུང་བས། དེས་ན་འོ་སྐོལ་རྣམས་ཀྱིས་འདྲེ་མ་མཐོང་བ་ལ་མཐོང་། འདྲེ་མི་གནོད་པ་ལ་གནོད། དགྲ་མི་འོང་བ་ལ་ཡོང་། གཏམ་མ་ཐོས་པ་ལ་ཐོས མི་ཤེས་པ་ཐམས་ཅད་ངས་ཤེས་ཟེར་བ་སོགས་རྫུན་གྱེ་རིགས་སུ་་་་་་གྱུར་པ་སྨྲ་མི་རུང་། སྔོན་ཝཱ་རཱ་ཎ་སཱིའི་རྒྱལ་པོ་ཚང་ས་བྱེན་གྱི་མདུན་ན་དྲང་སྲོང་ཞིག་ཡོད་པ་ལ་སློབ་མ་ཁྱེའུ་ལྔ་བརྒྱ་ཙམ་ཡོད་ལ། དེའི་ཚེ་ལྷོ་ཕྱོགས་ཀྱི་རྒྱུད་ནས་བྲམ་ཟེ་རིག་པ་དང་ལྡན་པ་ཞིག་བྱུང་སྟེ། དྲང་སྲོང་དེའི་ཁང་པའི་ཉེ་འདབས་ཤིག་ཏུ་གནས་བཅས་ཏེ་བསྡད། དེའི་ཚེ་དྲང་སྲོང་དེས་སློབ་མ་བྲམ་ཟེ་ཁྱེའུ་ལྔ་བརྒྱ་པོ་ལ་ཆོས་གོས་དང་བསོད་སྙོམས་ཀྱི་ཕན་འདོགས་ནུས་་་་་་་ཀྱང་ཚིགས་སུ་བཅད་པས་ཕན་འདོགས་པར་མི་ནུས་པས་ཁྱེའུ་་་་རྣམས་ཀྱིས་བྲམ་ཟེ་རིག་པ་དང་ལྡན་པ་དེ་ལ་ཞུས་པས། བྲམ་ཟེ་81

རིག་པ་ཅན་དེ་ན་རེ། ཚིགས་སུ་བཅད་པ་མི་ཤེས་པའི་སློབ་དཔོན་དེས་ཅི་བྱ། འདིར་ཤོག་དང་ཁོ་བོས་ཁྱེད་རྣམས་ལ་ཚིགས་སུ་བཅད་པས་ཕན་གདགས་ཞེས་དཔོན་སློབ་ཀྱི་བར་དུ་དབྱེན་་་་བྱས་པས། ཁྱེའུ་ལྔ་བརྒྱ་པོས་སྔར་གྱི་སློབ་དཔོན་དྲང་སྲོང་དེ་བོར་ཏེ་བྲམ་ཟེ་དེའི་དྲུང་དུ་སོང་ངོ་། །དེའི་དུས་ཀྱི་བྲམ་ཟེ་མཁས་པ་དེ་སངས་རྒྱས་ཡིན་པས། དེའི་རྣམ་སྨིན་གྱིས་ཕྱིས་སངས་རྒྱས་པའི་ཚེ་ཡང་། བདུད་ལྷས་སྦྱིན་གྱིས་སངས་རྒྱས་དང་འཁོར་དགེ་འདུན་རྣམས་ཀྱི་བར་དུ་ཕྲ་མ་མང་པོ་བཅུག་ནས་དགེ་འདུན་གྱི་དབྱེན་ཆེན་པོ་བྱས། དགེ་འདུན་པ་མང་པོའི་ཐོས་བསམ་སྒོམ་གསུམ་ལ་བར་ཆད་ཆེན་པོ་བྱུང་། ལྷས་སྦྱིན་ཀྱང་ཚེ་འཕོས་ནས་དམྱལ་བར་སྐྱེས་ནས་སྡུག་བསྔལ་ཡུན་རིང་མྱངས་སོ། །སྔོན་རྒྱལ་པོ་ཟླ་བ་སེང་གེ་དང་། བཙུན་མོ་གཟུགས་ཀྱི་ཉི་མ་གཉིས་ཤིན་ཏུ་མཐུན་ཚེ། རིགས་ངན་གྱི་བཙུན་མོ་ཕྲག་དོག་སྐྱེས།རྒྱལ་པོ་དང་གཟུགས་ཀྱི་ཉི་མ་གཉིས་ཀྱི་བར་ལ། གཡོག་མོ་ཡ་མ་གནྡྷེ་ཟེར་བ་ཕྲ་མ་མང་པོ་བྱེད་དུ་བཅུག་པས། གླང་ཆེན་བསད།སྲས་ཀྱང་བཀྲོངས། གཟུགས་ཀྱི་ཉི་མ་ཡུལ་བཏོན། ཕུང་ཀྲོལ་ཆེན་པོ་བྱས་པ་ཕྱིས་ཤེས་ནས།བློན་པོ་རྣམས་ཀྱིས་རིགས་ངན་གྱི་བུ་མོ་དང་གཡོག་མོ་གདྷེ་གཉིས་བཟུང་། གསོན་སྙིང་ལ་དམར་འདོན་བརྒྱབ་ནས་གསོད་སྙམ་ཀྱང་། གཟུགས་ཀྱི་ཉི་མས་སྙིང་རྗེ་82

ནས་བཀབ་པས་གསོད་དུ་མ་བཅུག འོན་ཀྱང་བློན་པོ་རྣམས་ཀྱིས་མ་ཉན་པར་རིགས་ངན་གྱི་བུ་མོའི་མིག་བཏོན། ཡ་མ་གནྡྷེའི་རྐང་པ་བྲེགས་ནས་སྡུག་བསྔལ་མྱངས། ཤི་ནས་དམྱལ་བར་སྐྱེས་པ་བྱུང་། དེ་བཞིན་དུ་ཕྲ་མ་བྱས་ན་ཉེས་དམིགས་དེ་དང་དེ་འདྲ་གཞན་ཡང་མང་པོ་འབྱུང་བས། འོ་སྐོལ་རྣམས་ཀྱིས། མངོན་སུམ་དུ་ཁྱོད་ལ་ཁོས་འདི་ལྟ་བུ་ཟེར་བར་འདུག་ཅེས་སྨྲ་བ་དང་།འདི་ལྟར་བྱེད་ཅིང་འདུག་གོ་ཟེར་དཀྲུགས་པ་དང་། ཡང་ལྐོག་ནས་ཁྱོད་ལ་ཆེ་གེ་མོ་ཞིག་གིས་འདི་སྐད་ཟེར་ཏེ། ཁྱོད་ཀྱིས་བཟོད་པ་སྒོམས་ཤིག འོན་ཀྱང་ཅུང་ཞིག་སྨྲ་དགོས་སོ་ཞེས་སྙིང་ནས་འཐབ་ན་དགའ་བ་དང་། ཡང་གཅིག་གི་དྲུང་དུ་ཕྱིན་ནས།ཁྱོད་ལ་འདི་སྐད་ཟེར་བར་འདུག་པས་དེ་མི་འོས་འཐབ་དགོས་ཟེར། ཡང་གཅིག་གི་སར་ཕྱིན། ཁྱོད་ལ་འདི་སྐད་ཟེར་བར་གདའ། འོན་ཀྱང་ངས་སྨྲས་ཞེས་མ་བཤད། ཁྱོད་ཀྱང་རང་མ་སྡོད་ཅེས་མི་གཉིས་རེའམ། ཡང་ན་མི་མང་པོ་འཁོན་འཛིང་བྱེད་དུ་འཇུག་པ་སྟེ། དེ་ལྟ་བུའི་ཕྲ་མའི་རིགས་བྱེད་མི་རུང་།སྔོན་ཝཱ་རཱ་ཎ་སཱིའི་རྒྱལ་པོ་ཚངས་བྱིན་གྱི་མདུན་ན་ཁྱིམ་་་་་་་་་བདག་ཕྱུག་པོ་གཅིག་ཡོད་པས། དགེ་སློང་སྟོང་ཕྲག་གཉིས་ལ།ལོ་བཅུ་གཉིས་ཀྱི་བར་དུ་འཚོ་བ་སྦྱར་བས། གཡོག་ལྔ་བརྒྱ་ཡོད་པ་སུན་ནས་དགེ་འདུན་རྣམས་ལ་སྤྲང་པོ་མུ་ལྟོ་བ་འདི་རྣམས་་་་་83

ཀྱིས། འོ་སྐོལ་ཉོན་མོངས་སུ་བཅུག་གོ་ཞེས་ཚིག་རྩུབ་པོ་སྨྲས་པས།ཤི་ནས་སྐྱེ་བ་ལྔ་བརྒྱའི་བར་དུ་རིགས་ངན་དབུལ་ཞིང་ཕོངས་་་་་་པའི་སྤྲང་པོ་མུ་ལྟོ་བར་སྐྱེས་པར་གྱུར། སྔོན་སངས་རྒྱས་འོད་སྲུངས་ཀྱི་དུས་བྲམ་ཟེ་ཕྱུག་པོ་ཞིག་གི་བུ་གཉིས་རབ་ཏུ་བྱུང་ནས།ཕུ་བོས་སྒྲུབ་པ་བྱས་པས་དགྲ་བཅོམ་པའི་འབྲས་བུ་ཐོབ། ནུ་བོས་དགེ་འདུན་པའི་ཞལ་ཏ་བྱས་ནས་ཕུ་བོ་ལ་ཁྱོད་ཀྱིས་ཀྱང་་་་་སྐབས་རེ་དགེ་འདུན་གྱེ་ཞལ་ཏ་རེ་གྱེས་ཞེས་ཡང་ཡང་བསྐུལ་་་་་་ཡང་མ་བྱས་ཚེ། ཚིག་པ་ཟོས་ནས་ཁྱོད་རྟག་ཏུ་འགྲོ་མི་ཤེས་པའི་འཕྱེ་བོ་ཞིག་འདོད་དམ་ཞེས་ཚིག་རྩུབ་སྨྲ་བས་ཕྱིས་བཤག་པ་་་་་་བྱས་ཀྱང་། ཤི་ནས་སྐྱེ་བ་ལྔ་བརྒྱར་འཕྱེ་བོ་རུ་གྱུར་ཏོ། །སྔོན་སངས་རྒྱས་འོད་སྲུངས་ཀྱི་དུས་དགེ་སློང་སྤོང་བ་པོ་ཞིག་ཀློག་པ་རྣམས་ཀྱི་རྩར་འོངས་ནས། བསམ་གཏན་མ་བཏུབ་པས་ཚིག་པ་ཟོས་ནས་དགེ་སློང་འདི་རྣམས་ཀྱིས་མཚན་གང་བོ་སྦལ་བ་ལྟར་སྐད་འབྱིན་ཏོ་ཞེས་ཚིག་རྩུབ་སྨྲ་བས། སྐྱེ་བ་ལྔ་བརྒྱར་སྦལ་བར་སྐྱེས་སོ། །སྔོན་བྱ་ཐམས་ཅད་འདུས་ནས་རྒྱལ་པོ་འཚོལ་བ་ན།འུག་པ་ལ་བལྟས་ཏེ་བྱ་ཁ་ཅིག་ན་རེ། འདིར་ཚོགས་ཀྱི་དབུས་སུ་བརྗིད་ཆེ། མཚན་མོ་འགྲོ་ན་མིག་གསལ། མགོ་ལ་རྭ་ཡོད་པས་འདི་ཡིས་རྒྱལ་པོ་བྱའོ་ཟེར་བ་ན། ཁྭ་ཏ་ན་རེ། ཁྱོད་ཅི་ཟེར།འདིའི་རྐང་པ་སེར་ཀ་གས་པས་བྲན་རྐང་། མ་ཡར་མོ་ལ་ཤ་84

བརྐུས་ནས་ཟོས་པས་མོའི་ཞག་མིག་ཏུ་བླུགས་པས་མིག་སེར་་་་་་་པོར་སོང་བས་ཞག་མིག འུག་པས་སྒྲ་འབྱིན་པས་སྐད་མི་སྙན།མགོ་ལ་རྭ་ཡོད་པས་ལྟས་ངན་གྱི་བྱ་ངན་འདི་ཡིན་པས་བདག་་་་་དེར་མ་གཏོགས་སོ་ཞེས་ཁོ་ལངས་སོང་།བྱ་གཞན་རྣམས་ཀྱིས་རྒྱུ་མཚན་ཐམས་ཅད་ཚང་འདུག་པས། ཁྭ་ཏ་བདེན་ཟེར། འུག་པ་གཅིག་པུ་ས་དེར་བཞག་ནས་བྱ་ཀུན་གྱེས་སོ། །དེར་འུག་པ་ལ་ཁྭ་ཏའི་ཚིག་ངན་གྱེས་རྨ་ཕབ་དེ་ནས་བཟུང་སྟེ་འུག་པས་ཁྭ་ཏ་ནམ་མཐོང་ཡང་བདས་ནས་གནོད་པ་རང་བྱས་པས། ཁྭ་ཏ་བསྐལ་པའི་བར་དུ་འུག་པ་ལ་འབྲོ་དགོས་པ་བྱུང་བ་ཡིན་ནོ། །དེ་བཞིན་དུ་ཚིག་རྩུབ་སྨྲས་ན་ཉེས་དམིགས་དེ་དང་དེ་འདྲ་བ་གཞན་ཡང་མང་པོ་འབྱུང་བས། འོ་སྐོལ་རྣམས་ཀྱིས་རང་ལ་དངོས་སུ་གཞན་གྱིས་ཚུར་ལ་ལུས་ཀྱི་གནོད་པ་བྱས་པ་ལ་ཚིག་རྩུབ་སྨྲ་བ་དང་།ཡང་རང་ལ་གཞན་གྱིས་ལུས་ཀྱི་གནོད་པ་མ་བྱས་ཀྱང་། ངག་གིས་མི་སྙན་པ་སྨྲ་བའི་ལན་དུ་ཚིག་རྩུབ་སྨྲ་བ་དང་། གཞན་གྱིས་ལུས་ངག་གི་གནོད་པ་བྱས་རུང་མ་བྱས་རུང་། དེ་དང་དེའི་གཉེན་ཚན་ནམ་མཛའ་བཤེས་ལ་སྨད་ར་གཏོང་བ་སོགས་ཚིག་་་་རྩུབ་ཀྱི་རིགས་སྨྲ་མི་རུང་།སྔོན་རྒྱལ་པོ་ཆེན་པོ་ཞིག་ལ།མཆོད་གནས་དགེ་སློང་སྐྲ་རྟའི་རྔོག་མ་དང་། པགས་པ་རྟའི་པགས་པ་ལྟར་གྱོང་ཞིང་རྩུབ་པ། མི་85

སྡུག་པའི་མཚན་རྟགས་བཅོ་བརྒྱད་དང་ལྡན་པ་ཞིག་ཡོད་དོ། །དེའི་ཚེ་རྒྱལ་པོའི་བུ་མོ་རྡོ་རྗེ་ཞེས་བྱ་བས་ངེད་ཀྱི་ཁྱིམ་ན་མཆོད་གནས་སྐྲ་རྟའི་རྔོག་མ་ལྟར་གྱོང་ཞིང་རྩུབ་པ། པགས་པ་ཡང་རྟའི་པགས་པ་ལྟར་གྱོང་ཞིང་རྩུབ་པ། མི་སྡུག་པའི་མཚན་རྟགས་བཅོ་བརྒྱད་དང་ལྡན་པ་ཞིག་ཡོད་དོ་ཞེས་སྨྲས་པས་སྐྱེ་བ་ལྔ་བརྒྱའི་་་་་བར་དུ་དེ་ལྟ་བུའི་སྐྱེ་བ་བླངས་སོ། །ཕྱིས་རྒྱལ་པོ་གསལ་རྒྱལ་གྱི་བཙུན་མོ་ལ་བུ་མོ་སྐྲ་དང་པགས་པ་རྩུབ་པ་སོགས་མི་སྡུག་པའི་་་་མཚན་རྟགས་བཅོ་བརྒྱད་དང་ལྡན་པ་ཞིག་བཙས་པ་གཞན་ལ་་་་སྟོན་པ་ལ་ངོ་ཚ་ནས། མི་གཞན་གྱིས་མི་མཐོང་བའི་སར་སྦས་སོ། །དེ་ཕྱིས་སངས་རྒྱས་དང་མཇལ་བའི་བྱེན་རླབས་ཀྱིས་གཟུགས་མཛེས་པར་གྱུར་ཏོ། །སྔོན་དགེ་སློང་གཅིག་དང་དགེ་ཚུལ་གཉིས་འགྲོགས་ནས་ཕྱིན་པས། དགེ་སློང་དེ་ཡུར་བ་ཞིག་ལ་རྒྱངས་ཀྱིས་མཆོངས་ནས་ཕྱིན་པས། དགེ་ཚུལ་དེས་དགེ་སློང་དེ་ལ་ཁྱོད་ནི་སྤྲེའུ་བཞིན་རྩལ་ཆེ་བར་འདུག་གོ་བྱས་པས་སྐྱེ་བ་ལྔ་་་་བརྒྱའི་བར་དུ་སྤྲེའུ་རུ་སྐྱེས་སོ། །ཡང་དགྲ་བཅོམ་པ་སྐད་ངན་པ་ཞིག་ལ་ཁྱོད་ཀྱི་སྐད་དེ་ཁྱི་ཟུག་པ་འདྲའོ་ཞེས་སྨྲས་པས། ཁྱིའི་སྐྱེ་བ་ལྔ་བརྒྱ་བླངས་པ་དང་། ཡིང་བུད་མེད་གཅིག་གིས་བུད་མེད་གཞན་མ་ལ་ཁྱི་མོ་འདྲ་བ་ཡིན་སྨྲས་པས། ཁྱི་མོའི་སྐྱེ་བ་ལྔ་བརྒྱ་བླངས་པར་གསུངས། དེ་བཞིན་དུ་ངག་འཁྱལ་སྣ་ཚོགས་སྤྲས་ན་86

ཉེས་དམིགས་དེ་དང་གཞན་ཡང་མང་པོ་འབྱུང་བས། འོ་སྐོལ་རྣམས་ཀྱིས། འཇིག་རྟེན་པའི་ངག་འཁྱལ་ཀུ་རེ་བཞད་གད་བྱེད་པའི་གཏམ་སྣ་ཚོགས་གཏོང་བ་དང་། ཕ་མེས་དགུ་བརྒྱུད་ཀྱི་གཏམ། སངས་རྒྱས་མི་བདེན། ཆོས་མི་བདེན་ཟེར་བ་ལྟ་བུའི་མཐོ་བཤད་དམའ་བཤད་སྨྱོན་པ་བཞིན་ཁ་ནས་ཅི་ཟེར་འདི་་་་་་་ཟེར་མེད་པའི་དོན་མེད་ལབ་ལོབ་མང་པོ་བྱེད་པ་སོགས་ངག་་་་་་འཁྱལ་གྱེ་རིགས་སྤྲ་མི་རུང་། ་སྔོན་ཡུལ་འཁོར་མོ་འཇིགས་ན། རྒྱལ་པོ་བརྣབ་སེམས་ཅན་ཞིག་ཡོད་པའི་ལྷོ་ཕྱོགས་ན་བྲམ་ཟེ་ཕྱུག་པོ་ཞིག་ལ་ཁང་པའི་ཕུག་ན་ཅི་འདོད་ལོངས་སྤྱོད་འབྱུང་བའི་ཁྲོན་པ་ཞིག་ཡོད་པས། རྒྱལ་པོ་དེ་གདན་དྲངས་ནས་བསྙེན་བཀུར་རྒྱ་ཆེན་པོ་བྱས་སོ། །རྒྱལ་ངན་དེས་བྲམ་ཟེ་འབྱོར་བ་དང་བྲལ་བར་བྱ་སྙམ་བསམ་ངན་་་་་་སྐྱེས་ནས་ཕོ་བྲང་དུ་སོང་། མི་གཅིག་བཏང་ནས་ཕྱུག་པོ་ལ་ཁྲོན་པ་དེ་ཞག་འགའ་ཡར་ལ་གཡར་པོ་ཐོངས། མ་བཏང་ན་ཆད་པ་གཅོད་བྱས་པས། བྲམ་ཟེས་ཡར་མི་འགྲོ་བ་ཤེས་ནས་ཁྲོན་པ་འབུལ་བས་མར་ལེན་མཁན་ཐོངས་བྱས་པས། རྒྱལ་པོས་བློན་པོ་ཐམས་ཅད་བསགས་ནས། བང་ཆེན་པ་ཐོངས་ལ་ཁྲོན་པ་ལོངས་ལ་ཤོག མ་བླངས་ན་ཁྱེད་རྣམས་ཀྱི་མགོ་གཅོད་བྱས་པས། བློན་པོ་རྣམས་ཀྱིས་གྲོས་བྱས་ཏེ། རྒྱལ་པོ་གདུག་པ་ཅན་འདི་མ་བསད་87

ན། ཕྱིན་ཆད་ད་དུང་ཡང་མི་འོས་པའི་གཏམ་འདི་ལྟ་བུ་འོང་བས་འདི་གསོད་དགོས་ཞེས་ཐམས་ཅད་ལོག་ནས་རྒྱལ་པོ་བསད་པས་ངན་སོང་དུ་སྐྱེས་སོ། །བྲམ་ཟེ་ཆད་པ་ལས་གྲོལ་ལོ། །ཡང་སྔོན་གྲོང་འདབས་ཤིག་ཏུ་ཝ་ཞིག་ཟས་འཚོལ་དུ་སོང་བས། ལུག་ཐུག་མི་བསྲུན་པ་གཉིས་ཡུན་རིང་འཐབ་པས་རྭའི་རྩ་བ་ནས་་་་་་ཁྲག་བྱུང་བ་མཐོང་ནས། ཝ་བརྣབ་སེམས་སྐྱེས་ཏེ་ཁྲག་བལྡག་པར་གཟས་པས། ལུག་ཐུག་གཉིས་པོ་ཕན་ཚུན་དུ་བརྡུང་བའི་བར་དུ་ཝའི་མགོ་ཆུད་པས་རྫ་མ་རྡོ་གཉིས་བར་དུ་བརྡུངས་པ་་་་་བཞིན། མགོ་བོ་ཁ་མང་པོར་གས་ནས་དེ་མ་ཐག་ཤི་བར་གྱུར་ཏོ། །སྔོན་ཡུལ་ཝཱ་རཱ་ཎ་བའི་རྒྱལ་པོ་ཚངས་པས་བྱིན་གྱི་མདུན་ན་བྲམ་ཟེ་ཕྱུག་ཅིང་བཙན་པ་ཞིག་གིས་གཞན་ནོར་ལ་བརྣབ་་་་་་་་་་སེམས་ཆེན་བོ་བྱས། ནོར་ཅི་འབྱོར་ཀུན་གསེར་དུ་བསྒྲིལ་ནས་བསགས་པས། གསེར་བུམ་པ་བདུན་བྱུང་བ་གཏེར་དུ་སྦས་སོ། །དེ་ནས་བྲམ་ཟེ་དེ་གསེར་ལ་ཆགས་བཞིན་དུ་ཤི་བས་སྦྲུལ་ཆེན་པོ་ཞིག་ཏུ་སྒྱེས་ནས་བསྲུངས་སོ། །སྦྲུལ་དེ་ཤི་ནས་ཀྱང་ཡང་དང་ཡང་དུ་སྦྲུལ་དུ་སྒྱེས་ནས་གསེར་བུམ་པ་བདུན་པོ་དེ་བསྲུངས་སོ། །སྔོན་ཀླུ་མང་པོ་ཞིག་སྦྲུལ་དུ་བརྫུས་ནས་མཚོ་ཁར་ལྟད་མོ་བལྟ་རུ་འོངས་པ། ཀླུ་བདུད་བྱུང་ནས་གཙེས་པ་མི་གཅིག་གིས་མཐོང་ནས། ཀླུ་བདུད་དེས་སྦྲུལ་རྣམས་གསོད་དུ་མ་བཅུག་པས།88

སྦྲུལ་གཅིག་གིས་མགོ་བཏེགས་ནས་དངོས་གྲུབ་སྟེར་བའི་བརྡ་་་་་བྱས་ནས་སོང་ངོ་། །མི་དེ་ཡི་བསམ་པ་ལ་ནོར་བུ་ལ་སོགས་ཇི་འདྲའི་དངོས་གྲུབ་ཅིག་སྟེར་རམ་སྙམ་བརྣབ་སེམས་ཆེན་པོ་སྐྱེས་མཚོ་ཁར་སོང་ནས་ཡུན་རིང་བསྒུགས་པས་ཅི་ཡང་མ་བྱེན་ཚེ། ད་མི་སྟེར་བར་འདུག་སྙམ་ལོག་ནས་ཚུར་འོང་ལམ་གྱི་སྡོང་པོ་ཞིག་གི་རྩ་ནས་ངལ་གསོས་པས་གཉིད་དུ་སོང་། གཉིད་སད་ཚེ་ཀླུས་རིན་པོ་ཆེའི་དངོས་གྲུབ་བྱེན་པས། ད་བར་མི་སྟེར་བ་ཅི་ཡིན་དྲིས་པས། ཁྱོད་འདོད་པས་བསྒྲིབས་ནས་ད་བར་ངས་བྱེན་ཀྱང་མི་མཐོང་བར་གདའ། ད་འདོད་པ་ཟད་པས་མཐོང་བྱུང་ཟེར་སྐད། དེ་བཞིན་དུ་བརྣབ་སེམས་ཆེན་པོ་བྱས་ན་ཉེས་དམིགས་དེ་དང་དེ་འདྲ་གཞན་ཡང་མང་པོ་འབྱུང་བས། འོ་སྐོལ་རྣམས་ཀྱིས།རང་གི་ཟས་གོས་གསེར་དངུལ་གཡུ་བྱུར་སོགས། དངོས་པོ་རྣམས་ལ་ཆགས་ཞེན་བྱེད་པ་དང་།གཞན་གྱི་ནོར་འདི་དང་འདི་ལྟ་བུ་བདག་ལ་བྱུང་ན་སྙམ་གཡོ་སྒྱུ་སྣ་ཚོགས་ཀྱི་སྒོ་ནས་ལེན་་་་་་་སྙམ་པ་དང་། ཡང་བདག་ཏུ་མ་བཟུང་བའི་རི་དང་ལུང་བ་རྩྭ་ཆུ་བཟང་བ་སོགས་ལ་ཆགས་ནས་དེ་འདྲ་ཡོད་ན་སྙམ་པའི་བརྣབ་སེམས་བྱེད་མི་རུང་།སྔོན་ཡུལ་ཕྱོགས་གཅིག་ན་རྒྱལ་པོ་ཆེན་པོ་ཞིག་ཡོད། དེའི་རི་ཁྲོད་ན་གཅན་གཟན་གྱི་རྒྱལ་པོ་ཀུན་ཏ་ཞེས་བྱ་བ་ལུས་གསེར་གྱི་89

ཁ་དོག་ལྟ་བུ་སྡེར་མོ་ཐམས་ཅད་རིན་པོ་ཆེ་སྣ་ཚོགས་ལས་གྲུབ་པ་བྱམས་སྙིང་རྗེ་དང་ལྡན་པ་ཞིག་ཡོད་པ་རྒྱལ་པོའི་རྨི་ལམ་དུ་་་་བྱུང་བས། རྔོན་པ་རྣམས་ལ་དེ་སོད་ལ་པགས་པ་བཤུས་སྡེར་མོ་ཆོད་ལ་ཁྱེར་ཤོག དེ་མ་བྱུང་ན་ཁྱེད་ཚོ་ཐམས་ཅད་ཀྱི་སྐེ་དུས་གཅིག་ལ་བཅད་ནས་གསོད་དོ་བྱས་པས། རྔོན་པ་ཐམས་ཅད་གྲོས་བྱས་ཏེ། རྔོན་པ་མི་སྙིང་སྟོབས་ཅན་ཞིག་ཡོད་པ་དེ་ལ་ཁྱོད་སོང་ལ་རི་དྭགས་དེ་སོད་དང་། ངེད་རྣམས་ཀྱིས་ནོར་མང་པོ་བསྡུས་ནས་ཁྱོད་ལ་སྟེར། གལ་ཏེ་ཁྱོད་མ་འོངས་ཀྱང་བུ་སྨད་ནོར་དང་ལྡན་པར་བྱ་ཞེས་སྤྲས་པས། མི་དེ་ནགས་ཁྲོད་དུ་ཕྱིན་པ་དང་། བྱེ་མའི་འདམ་དུ་བྱེང་ནས་འགྲོ་ནི་ཆེན་པོ་མ་ནུས་ཚད་པས་གདུངས་སྐམ་ལ་ཉེ་བ་དང་། གཅན་གཟན་གྱེ་རྒྱལ་པོ་ཀུན་ཏས་མཐོང་ནས་སྙིང་རྗེ་སྐྱེས་ལུས་ཆུ་ལ་བཅུག་ནས་རྔོན་པའི་་་་་་ལུས་ལ་ཁྲིལ་གྱིས་འཁྲིལ་ལོ། །ཡང་ཡང་དེ་ལྟར་བྱས་ནས་རྔོན་པ་དེའི་ལུས་ཚད་པས་གདུངས་པ་དེ་གསོས་སོ། །རྔོན་པ་དེའི་བསམ་པ་ལ། རྒྱལ་པོས་བཤད་པའི་རི་དྭགས་དེ་འདི་ཡིན་པར་འདུགའདིས་ངའི་སྲོག་བསྐྱབས་པས། འདི་གསོད་པ་ལས་ང་ཤི་བ་སླའོ། །འོན་ཀྱང་མ་བསད་ན་རྔོན་པ་ཐམས་ཅད་ཀྱི་སྐེ་རྒྱལ་པོས་དུས་གཅིག་ལ་བཅད་ནས་གསོད་པས་ད་ཅི་དྲག་གམ་སྙམ་ནས་ངོ་འཛུམ་གནག་བསྡད་པས། གཅན་གཟན་དེས་ཁྱོད་ཀྱི་ངོ་90

འཛུམ་གནག་པ་ཅི་ཡིན་དྲིས་པས། རྔོན་པ་དེས་སྔར་གྱི་ལོ་རྒྱུས་རྣམས་བཤད་པས་གཅན་གཟན་གྱི་རྒྱལ་པོ་དེ་ན་རེ། དེ་ཡིན་ན་ཁྱོད་འཇིགས་སྐྲག་སྦུག་བསྔལ་མི་དགོས། ངའི་སྲོག་མ་གཅོད་པར། ངའི་སྡེར་མོ་ཆོད། པགས་པ་བཤུས་ལ་ཁྱེར་ཅིག་བྱས་པས།རྔོན་པ་དེས་མི་ཕོད་རུང་བགས་ཀྱིས་སྡེར་མོ་བཅད་པགས་པ་་་་་་བཤུ་་ནས་རྒྱལ་པོ་ལ་ཕུལ་བས། རྔོན་པ་ཐམས་ཅད་ཀྱི་སྐེ་མ་བཅད་དོ། །གཅན་གཟན་གྱི་རྒྱལ་པོ་དེའི་ཤ་ཁྲག་གྲོག་སྦུར་སྟོང་ཕྲག་བདུན་ཅུ་རྩ་གཉིས་ཀྱིས་ཟོས་འཐུངས་པས། དེ་དག་ཐམས་ཅད་སུམ་ཅུ་རྩ་གསུམ་གྱི་ལྷ་གནས་སུ་སྐྱེས་སོ། །གནོད་སེམས་ཅན་གྱེ་སྡིག་རྒྱལ་དེ་ཤི་ནས་རྒྱ་མཚོའི་ནང་གི་ཆུ་སྲིན་ཆེན་པོ་་་་་་་ཞིག་ཏུ་སྐྱེས་སོ། །དེའི་ལུས་ལ་སྲོག་ཆགས་དཔག་ཏུ་མེད་པས་ཟོས་པས་མ་བཟོད་དེ། ཤེལ་གྱི་རི་ལ་ལུས་ཀྱི་ལྕིད་བཀལ་ནས་འཕྲུགས་པས་སྲོག་ཆགས་རྣམས་བཅར་བས་རྒྱ་མཚོ་ཡང་ཁྲག་་་་་གིས་རྒྱང་གྲགས་རེ་དམར་པོར་འགྲོ་བ་བྱུང་། དེ་ལྟར་སྲོག་ཆགས་མང་པོས་ཡང་ཡང་ཟོས་པས་སྡུག་བསྔལ་ཡུན་རིང་མྱངས་སོ། །སྔོན་སྤྲང་པོ་ཞིག་དགེ་འདུན་པ་མང་པོ་ལ་སེམས་ཁྲོས་ནས། འདི་རྣམས་ཀྱི་སྐེ་ཤིང་རྟའི་འཁོར་ལོ་ཞིག་གིས་བཅད་ན་ཅི་མ་རུང་་་་་སྙམ་པའི་གནོད་སེམས་སྐྱེས་པས། ཕྱི་དྲོ་ལམ་གྱེ་འགྲམ་ན་ཉལ་ཡོད་པའི་མགོ་ལ་རྒྱལ་པོས་ཤིང་རྟའི་འཁོར་ལོ་བསྐོར་ནས་འགྲོ་91

བ་ཕོག་ནས་མགོ་བོ་ཆད་ནས་ཤིའོ། །ཤི་ནས་མནར་མེད་པའི་དམྱལ་བར་སྐྱེས་སོ། །ཡང་སྔོན་ཁྲ་ཞིག་གིས་བྱིའུ་ཞིག་གསོད་སྙམ་བདས་པས་བྱེའུ་ཚེར་ཕུང་ཞིག་གི་གསེབ་ཏུ་ཞུགས་པས། ཁྲས་་ཚོད་མ་ཟིན་པར་ཚེར་ཕུང་གི་རྩ་བར་བབས་པས ཚེར་མའི་རྩ་བ་ན་བྱི་ལ་རྒན་པ་ཞིག་ཡོད་པས་ཁྲ་དེ་བཟུང་ནས་བསད་སྐད།དེ་བཞིན་དུ་གནོད་སེམས་བྱས་ན་ཉེས་དམིགས་དེ་དང་དེ་འདྲ་གཞན་ཡང་མང་པོ་འབྱུང་བས། དེས་ན་འོ་སྐོལ་རྣམས་ཀྱིས་དངོས་སུ་གཞན་གྱིས་ཚུར་ལ་གནོད་པ་བྱས་པ་མེད་རུང་། གཞན་ལ་གནོད་སེམས་འཆང་བ་དང་། ཡང་གཞན་གྱིས་གནོད་པ་བྱས་པ་ཞེ་ལ་བཞག་ནས་དེའི་ལན་དུ་གནོད་པ་བྱེད་སྙམ་པ་དང་།གནོད་པ་བྱེད་མཁན་ཁོ་ལ་གནོད་མ་ནུས་ཀྱང་། དེའི་གཉེན་ཚན་ནམ་མཛའ་བཤེས་སོགས་ལ་གནོད་ཅི་འཁྱོལ་བྱའོ་སྙམ་ནས།གནོད་སེམས་བྱེད་མི་རུང་།སྔོན་སངས་རྒྱས་མི་བསྐྱོད་པ་འཇིག་རྟེན་དུ་བྱོན་ནས་འགྲོ་དོན་དཔག་ཏུ་མེད་པ་མཛད། དེའི་བསྟན་པ་ལ་དགེ་སློང་ཐུབ་དཀའ་གཞོན་ནུ་ཞེས་བྱ་བ་ཞིག་བྱུང་ངོ་། །དེ་ལ་སློབ་མ་ཐར་པ་ནག་པོ་ཞེས་བྱ་བ་ཞིག་ཡོད་པས། བླ་མས་ངེས་དོན་གྱི་ཆོས་བསྟན་པ་ཁོས་ལོག་པར་གོ རྗེས་སུ་བླ་མ་ལ་ཡང་དད་ལོག་བྱས།ལས་རྒྱུ་འབྲས་ལ་མི་བརྩི་བར་ཕོ་བྱུང་ཚད་བསད་ནས་ཤ་ཟོས།92

མོ་བྱུང་ཚད་ལ་སྦྱོར་བ་བྱས། ལོག་སྤྱོད་མང་པོ་བྱས་པས་ཤི་ནས་ལྕེ་སྤྱང་། དུར་ཕག དུར་བྱ། ཁྲའི་ལུས་མང་པོ་བླངས། དེ་ནས་མནར་མེད་དམྱལ་བར་སྐྱེས། དེ་ནས་སྲིན་བུའི་སྒྱེ་བ་མང་པོ་བླངས། མཐར་ལང་ཀ་པུ་རིར། བདུད་པོ་རུ་ཏྲ་ཐར་པ་ནག་པོ་ཞེས་བྱ་བར་གྱུར། ལྷ་འདྲེ་ཐམས་ཅད་བྲན་དུ་བཀོལ། སེམས་ཅན་ལ་གནོད་འཚེ་ཆེན་པོ་བྱས་སོ། །དེའི་ཚེ་དགེ་སློང་ཐུབ་དཀའ་གཞོན་ནུ་དེ་སངས་རྒྱས་ཤཱཀྱ་ཐུབ་པ་ཆེན་པོར་གྱུར་ཏོ། །ཁོང་གིས་ཞི་བས་མི་ཐུལ། དྲག་པོས་ཐུལ་བ་མཁྱེན་ནས། དཔལ་ཆེན་པོ་ཧེ་རུ་ཀ་དབུ་དགུ་ཕྱག་བཅོ་བརྒྱད་པ། སྤྱན་ཉི་ཤུ་རྩ་བདུན་ཡོད་པ། སྐུ་ལ་གཤོག་སྒོ་བསམ་གྱིས་མི་ཁྱབ་པ་ཡོད་པ་ཞིག་ཏུ་སྤྲུལ་ཏེ་བཏུལ་ནས་ཆོས་བསྟན། བསྟན་པའི་སྲུང་མར་བསྐོས། མ་འོངས་པ་ན་དེ་བཞིན་གཤེགས་པ་ཐལ་བའི་དབྱངས་ཞེས་བྱ་བར་སངས་རྒྱས་ཞེས་ལུང་བསྟན་ཏོ། །ཡང་སྔོན་ལག་པའི་སྐར་མ་ཞེས་བྱ་བས་སངས་རྒྱས་ཀྱི་ཉེ་གནས་ལོ་མང་པོའི་བར་དུ་བྱས་ཀྱང་། སངས་རྒྱས་ཀྱིས་ཅི་མཛད་ཐམས་ཅད་གསོག་དང་གསོབ་འབའ་ཞིག་ཏུ་བལྟས་པས་ས་གས་ནས་དམྱལ་བར་ལྷུང་ངོ་། །སྔོན་རྒྱ་གར་གྱི་གྲུབ་ཐོབ་ཅིག་དང་། ཕྱི་རོལ་པ་གཉིས་ཀྱིས་ཕྱི་ནང་གི་གྲུབ་མཐའི་རྩོད་པ་བྱས་པས། ཕྱི་རོལ་པས་ཚེ་ཕྱི་མ་མེད་ཟེར། གྲུབ་ཐོབ་དེས་ཡོད་གསུངས། འོ་ན་སྟོན་བྱས་པས།93

གྲུབ་ཐོབ་དེས་ཕྱི་རོལ་པ་ཁྲིད་ནས། དམྱལ་ཁམས་བཅོ་བརྒྱད་བསྟན་པས། ཁོ་ཡིད་ཆེས་པ་བྱུང་སྐད། ཡང་སྔོན་ཤཱ་རིའི་བུ་དང་མོའུ་འགལ་གྱི་བུ་གཉིས་དམྱལ་བར་ཕྱིན་དུས་ཕྱི་རོལ་མུ་སྟེགས་པ་ལས་རྒྱུ་འབྲས་མེད་པར་ལྟ་བའི་ལོག་ལྟ་ཅན་གྱི་སློབ་དཔོན་་་་་ཞིག་ཀྱང་དམྱལ་བར་སྐྱེས་ནས་སྡུག་བསྔལ་མྱོང་བ་མཐོང་ངོ་། །དེ་བཞིན་དུ་ལོག་ལྟ་བྱས་ན་ཉེས་དམིགས་དེ་དང་དེ་འདྲ་བ་་་་་་་་གཞན་ཡང་མང་པོ་འབྱུང་བས། དེས་ན་འོ་སྐོལ་རྣམས་ཀྱིས།སྐྱོན་མེད་པ་ལ་སྐྱོན་དུ་ལྟ་བ། དཀོན་མཆོག་གསུམ་བདེན་པ་ལ་རྫུན་པར་ལྟ་བ། ལས་རྒྱུ་འབྲས་ཡོད་པ་ལ་མེད་པར་ལྟ་བ་སོགས་ལོག་ལྟའི་རིགས་སུ་གྱུར་པ་བྱེད་མི་རུང་།སྔོན་སངས་རྒྱས་བཅོམ་ལྡན་འདས་ལ། བྱང་ཆུབ་སེམས་དཔའ་བློ་གྲོས་ཆེན་པོས་ཤ་ཟོས་པའི་ཉེས་པ་གསུང་དུ་གསོལ་་་་་་ཞེས་ཞུས་པས། སངས་རྒྱས་ཀྱིས་བཀའ་སྩལ་པ། ཕྱོགས་ཙམ་ཞིག་བཤད་པ། སེམས་ཅན་ཐམས་ཅད་ཕ་མ་ཡིན་པས་ཕ་མའི་ཤ་ཟ་མི་རུང་། གལ་ཏེ་ཟོས་ན་དམྱལ་བ་ངུ་འབོད་དུ་སྐྱེས་ཤིང་། ཐར་ནས་མི་ཤ་ཟ་བའི་ཕྲ་མེན་ཕ་དང་ཕྲ་མེན་མ་དང་། ཤ་མང་དུ་ཟ་བའི་སེང་གེ་དང་སྟག་དང་། གཟིག་དང་། སྤྱང་༽ བྱེ་ལ་ཝ་དང་།འུག་པ། སྲིན་པོ་སོགས་སུ་སྐྱེ། མིར་སྐྱེས་ཀྱང་སྙིང་རྗེ་མེད་པ། དྲི་མི་ཞིམ་ཞིང་སྨད་པ་དང་། སྤྱོན་པ་དང་། གདོལ་བ་སྨེ་ཤ་ཅན་གྱི་94

རིགས་དང་། བཙོ་བླག་མཁན་དུ་ཡང་ཡང་སྐྱེ་བར་གསུངས་སོ། །སྔོན་རྟ་མགྲིན་གྱི་རྣལ་འབྱོར་པ་ཞིག་གིས་དངོས་གྲུབ་ཅིག་ཐོབ་ཁར། རྟ་ཤ་ཞིག་ཟོས་པས་མ་ཐོབ། རྡོ་རྗེ་ཕག་མོའི་རྣལ་འབྱོར་པ་གཅིག་གིས་དངོས་གྲུབ་ཅིག་ཐོབ་ཁར་ཕག་ཤ་ཞིག་ཟོས་པས་མ་ཐོབ་སྐད། ངས་ཀྱང་སྙིང་རྗེ་བསྒོམས་པས་རྒྱུད་ལ་མ་སྐྱེས་པར་ཡུན་རིང་སོང་བས། ཕྱིས་ཤ་མ་ཟོས་པར་སྤངས་པས་སྙིང་རྗེ་རང་བཞིན་ཤུགས་ཀྱིས་སྐྱེས་པ་བྱུང་། སྔོན་རྒྱལ་པོ་སེང་གེ་འབང་བཟང་ཞེས་བྱ་བས་ཟས་སུ་ཤ་ཁོ་ན་ཟོས་པས། ཕྱིས་སུ་སྲེད་པ་ཆེར་སོང་། མིའི་ཤ་ཡང་ཟོས་པར་གྱུར་པས། བློན་འབངས་རྣམས་ཀྱིས་རྒྱལ་པོ་ཡུལ་བཏོན་ནས་སྡུག་བསྔལ་མྱངས། ཤི་ནས་ངན་སོང་དུ་སྐྱེས་སོ། །སྔོན་རྒྱལ་བུ་དད་པ་བརྟན་པོ་སྲིན་པོ་ལང་ཀ་པུ་རིའི་ཡུལ་དུ། མེ་ཏོག་ཀུ་ཤ་ན་ལེན་དུ་བྱོན་ནས། ལམ་འགག་ན་མི་སེར་པོ་མིག་དམར་པོ་རལ་པ་དམར་སེར་རྐང་པའི་སར་སླེབས་པ། སྦར་མོ་རྣམས་ལྕགས་ཀྱི་རྣམ་པར་སྔོ་སེང་ངེ་རྣོ་བ། སྣ་ཆེ་ཞིང་སོ་རྣོ་བ། ལག་ན་གསེར་གྱི་རལ་གྲི་ཐོགས་པ་ཞིག་འདུག་པའི་དྲུང་དུ་སོང་། སྲིན་པོ་རྣམས་ཀྱི་རྒྱུ་མཚན་དྲིས་པས།ཁོ་ན་རེ། ཁྱེད་རང་གི་སྟོན་པ་ཤཱཀྱ་ཐུབ་པ་ཞེས་ཟེར་བ་དེས།བཅོ་ལྔའི་ཉིན་པར་སྲིན་པོ་རྣམས་ལ་བསྙེན་གནས་ཀྱི་སྡོམ་པ་་་་་་ཕོག ཤའི་ཉེས་དམིགས་མང་པོ་བསྟན། ཤ་དེ་ཡང་ཕ་དང་མའི་95

ཤ་འབའ་ཞིག་ཡིན་ཐམས་ཅད་ཀྱིས་ཆོད་གསུངས་ཀྱང་། ངེད་སྲིན་པོ་རྣམས་ཀྱི་ཟ་སྐལ་ཤ་ཁྲག་ཡིན་པས། ཚེས་བཅོ་ལྔ་མ་གཏོགས་དུས་ཐམས་ཅད་དུ་གཅོད་མ་ནུས། འོན་ཀྱང་ཁྱེད་མི་རྣམས་དང་མི་འདྲ་ཚམ་ཚོམ་ལ་དམ་བཅའ་མི་བྱེད། དམ་བཅས་ནས་བཅས་པ་ལས་མི་འདའ་བ་ངེད་ཀྱི་ལུགས་ཡིན། ད་ཁྱོད་དུས་ཁྱད་པར་ཅན་ཚེས་བཅོ་ལྔའི་ཉིན་པར་འབྱོན་དགོས། དེའི་ཉིན་བྱོན་ན་གནོད་པ་མི་བྱེད་ཀྱི་སྟེང་དུ་ཞབས་ཏོག་བྱེད་པའང་སྲིད།ཟེར་རོ། །སྔོན་རྒྱལ་པོ་དཔའ་བོས་རྟ་པ་བརྒྱ་ཙམ་ཞིག་བྱས་སྐྱོ་སངས་བྱེད་ཅིང་ཡོད་པའི་རྩར། རྒྱལ་པོ་སྤྱོད་མེད་ཀྱིས་རྟ་པ་ཉིས་བརྒྱ་ཙམ་ཞིག་བྱས་ནས་རི་དྭགས་ཀྱི་ཤ་དམར་པོ་ཁྱེར་ནས་བྱུང་།ཁྱེད་ཤ་དམར་པོ་འདི་ཟའམ་ཟེར་བ་ལ། རྒྱལ་པོ་དཔའ་བོ་ན་རེ།ཤ་དམར་པོ་ཟ་བ་སྲིན་པོ་ཡང་མི་རུང་ན། མིར་ལྟ་སྨོས་ཀྱང་ཅི་འཚལ། ད་ལྟ་དག་འཁོར་གཡོག་ལ་སོགས་པ་རག་སྟེ། སྡིག་རྒྱལ་གྱི་ཚེ་ལ་བརྟན་པ་མ་ཐོབ་པས་ལུས་སྲོག་དང་བྲལ་ཙ་ན། གྲོགས་མེད་གཅིག་པུར་རྐང་འགྲོས་འབབ་སྟེ། ད་ལྟ་བསད་པ་རྣམས་ཀྱིས་ལན་ལྡོན་འཕམ་པར་འགྲོ། ངས་ནི་བཙན་པོ་དང་། ཕྱུག་པོ་དང་རིགས་བཟང་བ་ལ་སོགས་པ་སུས་ཀྱང་། ང་བཙན་པོ་ཡིན་པས་མ་ཤི་བ་བྱ་བ་ལ་སོགས་པ་གཅིག་ཀྱང་མ་མཐོང་བྱས་པས།96

རྒྱལ་པོ་སྤྱོད་མེད་ཁ་སྒྱེངས་ངོ་ཚ་དཔའ་ཞུམ་ནས་ལན་གླན་པར་མ་ནུས་སོ། །གཞན་ཡང་ལྷོ་ནུབ་ཡུལ་གྱི་སྲིན་པོ་རྣམས་ཀྱི་ཁ་གཏམ་ལ། འདི་ནས་བྱང་ཕྱོགས་གདོང་དམར་སྲིན་པོ་བོད་ཀྱི་ཡུལ་བྱ་བ་ན། སེམས་ཅན་གྱེ་སྲོག་བཅད་ནས་ཤ་ཟོས་ཁྲག་འཐུང་བ་ཙམ་དུ་མ་ཟད། རུས་པ་ཡན་ཆད་བརྡུངས་ནས་མུར་ཞིང་དེའི་ཁུ་བ་ཡང་འཐུང་སྐད། ངེད་ཚོ་ལས་དེ་རྣམས་ཤིན་ཏུ་འཇིགས་པར་གདའ་ཞེས་ཟེར་སྐད། དེས་ན་ཤ་ཟོས་ན་སྲིན་པོ་དངོས་ཡིན།རུས་ཁུ་ཡན་ཆད་འཐུང་ན་སྲིན་པོ་ལས་འཇིགས་པ་ཡིན་པས།འཇིགས་རུང་སྲིན་པོ་གཞན་ན་ཡོད་པར་མ་སེམས་ཤིག གཞན་ཡང་ཤ་འདི་དངོས་གྲུབ་དང་ས་ལམ་གྱེ་གེགས། ངན་སོང་གི་ས་་བོན། སྲོག་གཅོད་ཀྱི་གཤེད་མ། ཤ་འདིས་སེམས་ཅན་གྱི་ལུས་སྲོག་ལ་གནོད་གནོང་ཞིག་ཟས་གཞན་གང་གིས་ཀྱང་མི་གནོད།སྡིག་ཟས་ཤ་འདི་ཆང་དང་བུད་མེད་བསྟེན་པ་ལས་ཀྱང་ཐུ་བ་་་་་ཡིན་པས། ཀུན་གྱིས་དུག་བཞིན་དུ་སྤོངས་ཤིག་ཅེས་ཚོགས་དྲུག་རང་གྲོལ་གྱིས་གསོལ་བ་འདེབས་པ་ལགས་སོ། །སྔོན་བུད་མེད་ཅིག་བུ་བཙའ་ཁར་ཁྱོ་ག་གྲོང་གཞན་ཞིག་གི་ནང་དུ་ཆང་འཐུང་དུ་སོང་ངོ་། །བུད་མེད་ཀྱིས་བུ་བཙའ་བའི་དུས་ལ་བབ་ཚེ་སྒོ་མནན་ནས་བུ་བཙས་པའི་དུས། ཁྱོ་ག་ཆང་གིས་བཟི་ནས་ཡོང་། སྒོ་ཕྱེ་ཟེར་བ་བུད་མེད་ཀྱིས་ང་བུ་བཙས་97

པས་ཅུང་ཞིག་སྒོ་འབྱེད་མི་ནུས་པར་གདའ་བྱས་པས། དེར་ཁྱོ་བོ་ཁྲོས་ནས་སྒོ་བཅག་ནས་ནང་དུ་འོངས། ཁྱོད་ཀྱིས་ང་ལ་སྒོ་མི་འབྱེད་ན་འདི་དགོས་ཟེར། བུད་མེད་དེ་ལ་བརྡུངས་ནས་འཆི་ཚད་པ་བྱས། བུ་བཙས་པ་དེ་ཡང་བླངས་ནས་བསད་དེ་མའི་ཁ་ནང་དུ་བརྫངས་སོ། །བུད་མེད་དེས་མ་ཟོས་པས། ཡང་བུ་ཤ་དེ་གཏུབས་བཅད་མྱག་མྱོག་ཏུ་བཏང་ནས་ཁར་བརྫངས་ཏེ། ད་མི་ཟ་ན་གསོད་པ་ཡིན་ཞེས་གྲི་ཚད་པས་སྲོག་ལ་འཇིགས་དྲག་ནས་བུ་དེའི་ཤ་མི་འདོད་བཞིན་དུ་ཟ་དགོས་བྱུང་། དེས་ན་ཆང་འདི་སྨྱོ་ཆུ་དངོས་ཡིན་པས་འཐུང་ན་དེ་ལྟ་བུའི་འཕུང་ཚབས་ཆེན་པོ་ཡང་བྱེད་ནུས། སྔོན་རྒྱལ་བློན་སྡེ་དང་བཅས་པ་ཆང་གིས་འཕུང་བ་ཞིག་ལྷའི་དབང་པོ་བརྒྱ་བྱིན་གྱིས་གཟིགས་ནས། ཁོང་གི་སྤྲུལ་པ་ལག་ན་ཆང་བུམ་པ་གང་ཐོགས་པ་ཞིག་རྒྱལ་བློན་རྣམས་ཀྱི་་་་་ཐད་གའི་མདུན་གྱི་ནམ་མཁར་སོང་ནས་ཆང་གི་བུམ་པ་བསྟན་ནས། འདི་ཨེ་ཉོ་བྱས་པས། རྒྱལ་བློན་རྣམས་ཀྱིས་ནང་ན་ཅི་ཡོད་་བྱས་པས། སྤྲུལ་པ་ན་རེ། ནང་ན་དོན་ཡལ། ནོར་ཡང་ཟད་པར་བྱེད་ཅིང་རང་གཞན་ཐམས་ཅད་འཕུང་བར་བྱེད་པའི་དུག་ཆུ་་་་ངར་མ་ལྟ་བུའི་མིང་ལ་མྱོས་འགྱུར་གྱི་ཆང་ཞེས་བྱ་བ་དེ་ཡོད་་་་་་་བྱས་པས། རྒྱལ་བློན་སྡེ་དང་བཅས་པས་ཆང་གི་ཉེས་དམིགས་ཤེས་ནས་དུག་བཞིན་སྤངས་པས་རྒྱལ་ཁམས་ཐམས་ཅད་བདེ་་་་་98

བར་གྱུར། ཡང་སྔོན་རྐུན་མ་གཉིས་ཀྱིས་མི་ཚང་གཅིག་གི་མཛོད་ཕུག་སྟེ་ནོར་བཙལ་བས། ཆང་བཙག་རན་པའི་རྫ་མ་གཅིག་དང་འཕྲད་དེ། ཞབས་ནས་བཙགས་ན་ཚོར་གྱེས་དོགས་ནས་ཁ་ནས་བཅུས་ནས་འཐུངས་པས་བཟི་སྟེ། གཅིག་ན་རེ། ངས་གླུ་ལེན་ཟེར་བ་ལ། གཅིག་པོ་ན་རེ། འདི་ཅི་ཟེར་བདག་པོས་ཚོར་ན་རང་ཅག་གཉིས་ཀ་བསད་ཡོང་། ཁ་རོག་པ་སྡོད་བྱས་ཀྱང་མ་ཉན་པར་གླུ་བླངས་པ། ཆང་ཁ་ནས་བཙགས་ན་འདི་འདྲ་ན། ད་ཞབས་ནས་བཙགས་ན་ཇི་ལྟར་མཆི། ཟེར་ཞིང་བྲོ་འཁྲབ་པས།བདག་པོས་ཚོར་བ་བྱུང་ཡང་ཁྱིམ་བདག་དེ་མི་བཟང་པོ་ཞིག་་་་་་ཡིན་པས་མ་བརྡུངས་པར་ཆང་ཡང་མཉམ་པོར་འཐུང་སྐད།ཁྱེམ་བདག་དེ་ངན་པ་ཞིག་ཡིན་ན་རྐུན་མ་དེ་གཉིས་ཀྱང་ཆང་་་་་གིས་མྱོས་ནས་ཆག་སྒོ་རིན་གྱིས་ཉོས་པ་བྱུང་། ཡང་སྔོན་མི་གཅིག་ཆང་གིས་བཟི་ནས་རྟ་ཡིས་འཕངས་དྲུད་པས་ལུས་ཀུན་་་་དུམ་བུར་ཆད། རྐང་པ་གཡས་ཡོབ་ཆེན་དུ་བཟུང་ནས་རྟ་རང་ཁྱིམ་དུ་ལོག་ནས་བྱུང་སྐད། ཡང་མི་གཅིག་གིས་ཆང་འཐུངས།བཟི་ནས་གད་ཁ་ཞིག་ནས་ཆབ་གསང་བྱས་པས་གད་ཁ་ནས་་་་་་ལྷུང་། རྐེད་པ་ཆག་ནས་ཤི་བ་བྱུང་། ཡང་མི་གཅིག་གིས་ཆང་འཐུངས་ནས་བཟི། ཚོང་ཟོང་དངུལ་རྡོ་ཚད་ཅིག་ཡོད་པ་ཡང་སྟོར་སྐད། གཞན་ཡང་ཆང་འཐུང་ན་ཚེ་འདིར་འཕུང་བ་ཙམ་དུ་99

མ་ཟད། ཕྱི་མར་དམྱལ་བ་ངུ་འབོད་དུ་སྐྱེ་ཞིང་། ཁྱེ་དང་སྨྱོན་པའི་ལུས་ཀྱང་མང་པོ་ལེན་པར་གསུངས་སོ། །དེས་ན་ཆང་འདི་ཉེས་པ་ཀུན་གྱི་རྩ་བ་ཡིན་པས། འོ་སྐོལ་རྣམས་ཀྱིས་དུག་ཆུ་ངར་མ་ལྟ་བུར་བལྟས་ནས། རྩྭ་རྩེའི་ཟིལ་བ་ཙམ་ཡང་མི་འཐུང་བར་སྤང་བར་བྱའོ།།སྔོན་ཡང་དག་པར་རྫོགས་པའི་སངས་རྒྱས་བཅོམ་ལྡན་་་་་་་་་འདས་ཀྱི་ཞལ་ནས། ཅི་འདྲ་བ་ཡི་ལས་བྱས་པ། །འབྲས་བུ་དེ་འདྲ་སྨིན་པར་འགྱུར། །གསུངས་པ་དང་། ཁྱད་པར་དྲི་མི་ཞིམ་པ་བདུག་པ་ལས། སྣ་གཉེར་བ་དང་འཁྱོག་པོ་སོགས་སྣ་སྐྱོན་ཅན་དང་དྲི་ངན་བྲོ་བ་འོང་བར་གསུངས། དེས་ན་དྲི་མི་ཞིམ་པ་ངན་པ་ཞིག་ལ་སྒོག་པ་དང་ཐ་མ་ཁ་ལས་ཐུ་བ་ཞིག་གཞན་ན་མེད།དེས་ན་ཕྱི་མ་སྣ་སྐྱོན་ཅན་དང་ལུས་ལས་དྲི་ངན་པ་འབྱུང་བར་་་་འདོད་ན་མ་གཏོགས་མི་འདོད་ཕྱིན་ཆད་གདོང་མི་མཛེས་པ་་་་་་་དང་དྲི་ངན་འབྱུང་བས་རྒྱུའི་གཙོ་བོ་འདི་གཉིས་སྤང་དགོས།སྔོན་གྱི་བླ་མ་དམ་པ་འགའ་ཞིག་གིས། ཐ་མ་ཁ་ཡི་དུད་པ་ཕོག་ཚད་ཀྱི་ལྷ་ཀླུ་མི་མ་ཡིན་ཕལ་ཆེར་བརྒྱལ་འགྲོ་ཞིང་། ལ་ལ་གྲིབ་ཕོག་གིས་དོགས་ནས་སེམས་མི་དགའ་བར་འབྲོས་ལ། གཞན་ཡང་ཐ་མ་ཁ་ཁོག་ཏུ་སོང་བའི་མི་དེའི་་སེམས་འཚུབ། ཆགས་སྡང་ཆེ། རྩ་དབུ་མ་ལ་དུད་པ་ཕོག་པས་འཕོ་བ་བཏབ་ན་ཡང་ཐེབས་100 ༄

དཀའ་བར་གསུངས། ཡང་བླ་མ་ཁ་ཅིག་གི་ཞལ་ནས། དུས་ཀྱི་མཐའ་ལ་འབྱུང་བས་ཐ་ཞེས་བྱ། །ཉེས་ཀུན་གཞི་མ་ཡིན་པས་མ་ཞེས་བྱ། །ཀུན་གྱི་ཁ་རུ་འཐུང་བས་ཁ་ཞེས་ཟེར།།དེ་ཕྱིར་ཐ་མ་ཁ་འདི་སྤང་བར་བྱ། །གསུངས་སྐད། སྔོན་བླ་མ་ཞིག་གི་དྲུང་དུ་བུད་མེད་བདུད་མོ་གཉིས་བྱུང་ནས། འདོད་ལོག་སྤྱོད་དགོས་བྱས་པ་མ་སྤྱད་པས། ཕྱིར་ལོག་པས་ལམ་ཁ་ནས་མངལ་ཁྲག་ས་ལ་ལྷུང་བ་ལ། སྨོན་ལམ་ལོག་པ་འདི་ལྟར་བཏབ་སྟེ། མི་གཙང་བའི་རྫས་ངན་འདི་བསྐལ་པ་སྙིགས་པའི་ཐ་མ་ལ་ས་གསེབ་ནས་བྲོག་པ་་་་་དང་ཐ་མ་ཁ་རུ་སྨིན་ནས། དེ་ཁ་ལ་རེག་ཚད། གྲིབ་ཀྱིས་མནན་ནས་བསམ་པ་ངན་དུ་སོང་། ལས་ངན་སྡིག་པ་བསགས། ཤི་ན་དམྱལ་བར་འགྲོ་བར་གྱུར་ཅིག་སོགས་སྨོན་ལམ་ལོག་པ་མང་པོ་བཏབ་སྐད། དེས་ན་སྒོག་པ་དང་ཐ་མ་ཁ་འདི་གཉིས། མངལ་ཁྲག་མི་གཙང་བ་ལས་བསྐྱེད་པས། ཤིན་ཏུ་མི་གཙང་ཞིང་དྲི་ངན་པ་སྨོན་ལམ་ལོག་པ་ལས་བྱུང་བས་བཀྲ་མི་ཤིས་པའི་རྫས་ངན་་་་་ཡིན་པས་བསྟེན་མི་རིགས། སྔོན་དགེ་སློང་ཞིག་གིས་འབྲས་བུ་ཞིག་ཐོབ་ཁར་སྒོག་པ་ཞིག་ཟོས་པས་མ་ཐོབ་པ་བྱུང་། སྔོན་འདས་ལོག་ཁ་ཅིག་དམྱལ་བར་ཕྱིན་དུས། ཐ་མ་ཁ་འཐེན་མཁན་མང་པོ་དམྱལ་བ་མེ་མདག་དུད་པའི་ཚལ་སོགས་སུ་སྐྱེས་ནས་་་་་་སྡུག་བསྔལ་མྱོང་བ་མཐོང་བ་བྱུང་། འཇིག་རྟེན་པའི་ཁ་གཏམ་ལ་101

ཡང་། དུད་འཐེན་དམྱལ་བའི་གཏིང་དུ་སྐྱེ། །དུད་སྒོན་དེ་ཡི་འཁོར་དུ་སྐྱེ། །ཟེར་བ་ཡང་མ་གོའམ། དེས་ན་ཐ་མ་ཁ་དང་སྒོག་པ་བསྟེན་ན་ཉེས་དམིགས་དེ་དང་གཞན་ཡང་མང་པོ་ཡོད་པས་ཁྱེམ་པ་ཕོ་མོ་སྤྱི་དང་། ཁྱད་པར་རབ་བྱུང་དགེ་སློང་རྣམས་ཀྱིས་དུག་བཞིན་དུ་སྤང་བར་བྱའོ། །སྔོན་མཛའ་བོའི་བུ་མོ་ཞེས་བྱ་བ་རྒྱ་མཚོར་རིན་པོ་ཆེ་ལེན་དུ་འགྲོ་བར་ཆས་པས། མས་འགྲོར་མ་བཅུག་པར་ལམ་བཅད་ནས་ཉལ་བའི་མགོ་རྡོག་པས་ཕུད་ནས་སོང་། རྒྱ་མཚོར་གྲུ་བཏང་ནས་ཕྱིན་པས་གྲུ་ཞིག ཚོང་བ་མང་པོ་རྒྱ་མཚོར་ནུབ་ནས་ཤི། མཛའ་བོའི་བུ་མོས་ཤིང་ཚལ་ཞིག་ལ་འཇུས་ནས་རྒྱ་མཚོའི་མཐར་ཕྱིན་པའི་སྐབས་ཤིག་གྲོང་ཁྱེར་ཞིག་མཐོང་ནས་སོང་། ལྕགས་ཁང་ཞིག་ཏུ་ཕྱིན་པས་གཤིན་རྗེ་རྣམས་ཀྱིས་སྒོ་བཅད་དོ། །དེར་བལྟས་ཚེ་མ་ལ་གནོད་པ་བྱས་པའི་མི་གཅིག་གི་མགོ་ལ་ལྕགས་ཀྱི་འཁོར་ལོ་མེ་འབར་བ་འཁོར་ནས་ཀླད་ཁྲག་འཐོར་བཞིན་སྡུག་བསྔལ་་་་མྱོང་བ་ཞིག་མཐོང་ངོ་། །དེ་ནས་འཁོར་ལོ་དེ་འཕགས་ནས་བྱུང་།མཛའ་བོའི་བུ་མོའི་མགོ་ཐོག་ཏུ་བབས་ནས་དྲག་ཏུ་འཁོར་བས་མགོ་བོ་གས། ཀླད་ཁྲག་ཐོན། བཟོད་གླགས་མེད་པའི་སྡུག་བསྔལ་ཆེན་པོ་བྱུང་ནས། འདི་ལྟར་ཕ་མ་ལ་གནོད་པ་བྱས་པ་རྣམས་སྙིང་རེ་རྗེ། དེ་རྣམས་ཀྱི་སྡུག་བསྔལ་བདག་གིས་བཟོད་པར་བྱ་ཡི།102

དེ་རྣམས་འདིར་མི་འོང་བར་གྱུར་ཅིག་བྱས་པས་ལྕགས་ཀྱི་འཁོར་ལོ་ཡར་ནམ་མཁའ་ལ་འཕགས་སོ། །ཚེའི་འདུ་བྱས་ནས་སུམ་ཅུ་རྩ་གསུམ་གྱི་ལྷ་གནས་སུ་སྐྱེས། ཡང་སྔོན་རྣ་བ་བྱེ་བ་རི་རྒྱ་མཚོར་རིན་པོ་ཆེ་ལེན་དུ་འགྲོ་ཁར། མས་བུ་དང་གསོན་པོར་ནམ་ཞིག་འཕྲད་ན་བྱས་ངུས་པས། བུའི་བསམ་པ་ལ་མ་འདིས་ང་འགྲོ་ཁར་བཀྲ་མི་ཤིས་པ་བྱས་སོ་སྙམ། ཁྲོས་ནས་མ་ལ་ཁྱོད་ངན་སོང་ལ་ཅིའི་ཕྱིར་མི་བལྟ་ཞེས་ཚིག་ངན་སྨྲས་ནས་སོང་། རྒྱ་མཚོར་ཞུགས་ནས་ནོར་བུ་བླངས། རྒྱ་མཚོའི་འགྲམ་དུ་ཚུར་ཐོན་ནས།ཉིན་གཅིག་ཚོང་བས་བསྐྱུར། ལམ་སྟོར་ནས་སོང་སོང་བས་ངན་སོང་གི་གནས་མང་པོ་མཐོང་བ་བྱུང་། ཡང་སྔོན་བྱེས་པ་གཞོན་ནུ་གཅིག་མ་ལ་ཁྲོས་ནས། སྡང་མིག་བལྟས་ཚིག་ངན་མང་པོ་སྨྲ་བས། ཚེ་ཡང་རིང་པོ་མ་ལོན་པར་ཤི་ནས་དམྱལ་བའི་གནས་སུ་སྐྱེས་སོ། །སྡང་མིག་བལྟས་པའི་རྣམ་སྨིན་གྱིས་གཤིན་རྗེ་རྣམས་ཀྱིས་བཟུང་ནས་དཔྲལ་བའི་མིག་ཕྱུང་། ཚིག་ངན་སྨྲ་བའི་རྣམ་སྨིན་ལ་ལྕེ་ལྐོག་མའི་འོག་ནས་མར་བཏོན། ས་ལ་བརྒྱངས་ནས་སྟེང་དུ་ལྕགས་ཀྱི་ཕུར་བ་འདོམ་གང་ཙམ་བཏབ་ནས་སྡུག་་་་་་་་་་བསྔལ་མྱང་དུ་བཅུག་སྐད། དེ་བཞིན་དུ་དྲིན་ཅན་གྱི་ཕ་མ་གཉིས་ལ་གནོད་པ་ཅུང་ཟད་རེ་བྱས་ན་ཡང་། ཚེ་འདིར་ཚེ་ཐུང་ནད་མང་གཏམ་ངན་འབྱུང་དོན་མི་འགྲུབ། ཤི་ན་ངན་སོང་དུ་སྐྱེས་103

ནས་སྡུག་བསྔལ་ཡུན་རིང་མྱོང་དགོས་པས། དེས་ན་འོ་སྐོལ་རྣམས་ཀྱིས་དྲིན་ཅན་གྱེ་ཕ་མ་ལ་གནོད་པ་ཅུང་ཟད་ཙམ་བྱེད་མི་རུང་། གལ་ཏེ་བྱས་སོང་ན་ཡང་། དེ་མ་ཐག་བཤག་པ་བྱས། ཕྱིན་ཆད་དེ་འདྲ་མི་བྱེད་པའི་སྡོམ་སེམས་བྱེད་པ་གཅེས།སྔོན་མི་གཅིག་ཆུ་ཆེན་པོ་ཞིག་གིས་ཁྱེར་ནས་འགྲོ་བ། རི་དྭགས་རུ་རུ་བྱ་བས་མཐོང་ནས་རྒྱབ་ཏུ་བསྐྱོན་ཏེ་ཚུར་སྐམ་དུ་་་་་བླངས་ནས། ནགས་ཁྲོད་འདིར་ང་ལྟ་བུའི་རི་དྭགས་འདུག་ཅེས་སུ་ལ་མ་སྨྲ་བྱས་ཀྱང་། མི་ངན་ཁྲེལ་མེད་དེ་ཡུལ་དུ་སོང་ནས་རྒྱལ་པོ་ལ་ཞུས། དམག་དྲངས་ནས་འོངས། མི་དེས་རྒྱལ་པོ་ལ་ལག་པ་བརྐྱངས་ནས་རི་དྭགས་དེ་བསྟན་པའི་ཚེ། ལག་པ་མཁྲིག་མའི་མཚམས་ནས་ཆད་དེ་ས་ལ་ལྷུང་བར་གྱུར། དེ་ནས་ཤི་ནས་དམྱལ་བར་སྐྱེས། ཡང་སྔོན་མི་ཞིག་ཁྲོན་པ་ལྟ་བུའི་ནང་ན་ཆུ་ཡོད་པ་མཐའ་རིས་བསྐོར་ནས་འགྲོ་ས་མེད་པ་ཞིག་ཏུ་ལྷུང་བ་སྤྲེའུ་ཞིག་གིས་མཐོང་། སྙིང་རྗེ་ནས་མར་སོང་རྒྱབ་ཏུ་ཁུར་ནས་རི་ཁར་བཏོན་ནས་མི་དེ་ལ་ང་ངལ་དུབ་འདུག་པས་གཉིད་དགོས། ཁྱོད་ཀྱིས་ང་གཅན་གཟན་གཞན་གྱིས་འཚེ་བ་མེད་པར་སྲུངས་བྱས་་་་གཉིད་པས། མི་ངན་དེས་སྤྲེའུའི་དྲིན་བརྗེད་ནས། ད་འདི་བསད་ནས་ཤ་ཟ་སྙམ་ངན་སེམས་སྐྱེས། རྡོ་ཆེན་པོ་ཞིག་བཏེགས་ནས་བརྒྱབ་པས་མ་ཕོག་པར་ས་ལ་བརྒྱབ་པའི་སྒྲ་སྤྲེའུས་ཚོར་ནས།104

དགྲ་གཞན་ཞིག་བྱུང་ངམ་སྙམ། ཕར་མཆོངས་ཏེ་ཚུར་བལྟས་པས་ཁོ་ཡིན་པར་ཤེས་སོ། །མི་དེས་དྲིན་ལན་ལོག་པར་འཇལ་བའི་རྣམ་སྨིན་གྱིས་ཡུལ་ལ་ཡང་མ་ཕྱིན་པར་ལམ་བར་ནས་མཛེ་ནད་ཀྱིས་ཐེབས། རྐང་ལག་ཆད་ནས་ཡུན་རིང་སྡུག་བསྔལ་མྱངས་པས་མཐར་ས་གས་ནས་མགོ་བོ་ཐུར་དུ་བསྟན་ནས་་་་་་་་་་དམྱལ་བར་ལྷུང་ངོ་། །དེས་ན་ཕན་པའི་ལན་དུ་དེ་འདྲའི་གནོད་པ་གཏན་ནས་བྱེད་མི་རུང་། སྔོན་རྒྱལ་པོ་ཞིག་གི་གཡོག་མོས་ཁྱེ་རྣམས་དུས་རྟག་ཏུ་བཏགས་ནས་ལྟོ་ཡང་མི་སྟེར་བར། ཁྱེ་ཡི་ལྟོ་སྐལ་ཕྱེད་ལྐོག་ནས་བཙོངས་ནས་རྒྱན་ཆ་འདྲ་ཉོས། ཁྱེ་གཅིག་ཙམ་ཞིག་ལྟོགས་གྲིར་འཆི་རུ་བཅུག་པའི་རྣམ་སྨིན་གྱིས། གཡོག་མོ་དེ་ཤི་ནས་དམྱལ་བའི་བར་ལམ་ཞིག་ན་ཁྱེ་མོ་ཞིག་ཏུ་སྐྱེས།ཚེར་ཕུང་དམར་པོ་ཞིག་ལ་ལྕགས་ཐག་དམར་པོ་ཞིག་གིས་ཀྱང་དུས་རྒྱུན་དུ་བཏགས་པས་ཁ་ནས་མེ་དམར་པོ་འབར་ཞིང་་་་་་་་་་ལྟོགས་སྐོམ་གྱིས་གདུངས་ནས་སྡུག་བསྔལ་བཟོད་གླགས་མེད་པ་མྱངས། སྔོན་ཚོང་དཔོན་ཞེག་གིས་བོང་བུ་ཞིག་དེད་ནས་ཚོང་ལ་སོང་བས། ཁལ་ལྕི་བས་བོང་བུ་འགྲོ་རྒྱུ་ཆེན་པོ་མ་བྱུང་བ་ལ་ཁོ་ཁོང་ཁྲོ་ལངས་ནས། དབྱུག་པ་ཞིག་གིས་མང་པོ་བརྡུངས་པའི་རྣམ་སྨིན་གྱིས། ཤི་ནས་དམྱལ་བའི་གནས་སུ་སྐྱེས། གཤིན་རྗེ་སྐྱེས་བུ་མདོག་མི་སྡུག་པ་སྙིང་རྗེ་མེད་པ་ཁྲོ་ཞིང་གཏུམ་པ་ཞིག་་་་105

གིས་མི་དེ་བཟུང་ཁ་སྦུབ་ཏུ་བསྒྱེལ་ནས། ལྕགས་ཀྱི་དབྱུག་པ་གྲུ་བཞི་པ་ཞིག་གིས་བརྡུངས་ནས་སྡུག་བསྔལ་ཆེན་པོ་བྱུང་ངོ་། །དེ་བཞིན་དུ་ཁྱེ་ལ་ལྟོ་མ་བྱེན་པ་དང་བོང་བུ་སོགས་སྒོ་ཕྱུགས་ལ་་་་་་་བརྡུངས་ན་ཉེས་དམིགས་དེ་འདྲ་བ་འབྱུང་བས། དེས་ན་ཁྱེད་ཁྱིམ་པ་རྣམས་ཀྱིས་ཁྱིའི་ནང་ནུབ་ཀྱི་ལྟོ་ཆག་ཏུ་འཇུག་མི་རུང་།བོང་བུ་རྟ་གླང་མཛོ་གཡག་སོགས་ལ་ཁལ་ལྕི་མོ་བཀལ། རྡེག་རྡུང་བྱེད་མི་རུང་།་ ་སྔོན་ཁྱིམ་བདག་གི་བུ་དགའ་བའི་བློ་གྲོས་དང་། ཁྱེམ་བདག་གི་བུ་མོ་དཔལ་གྱི་འོད་ཟེར་ཞེས་བྱ་བ་གཉིས་གཅིག་ལ་གཅིག་་་་་ཆགས་ནས་ཉིན་ཡང་མཉམ་དུ་སྡོད། མཚན་ཡང་ལྷན་དུ་ཉལ་བ་ལས། དུས་ནམ་ཞིག་གི་ཚེ་བུ་མོ་དེ་ཕ་མས་ཁྱིམ་ཐབ་གཞན་ཞིག་ལ་བཏང་བས། ཁྱེའུ་དེ་བུ་མོ་དེ་ལ་ཆགས་བཞིན་དུ་ཤི་བས། བུ་མོ་དེའི་མངལ་གྱི་སྲིན་བུར་སྐྱེས་སོ། །བུ་མོ་དེའི་མངལ་ན་ནས་སངས་རྒྱས་འཁོར་བཅས་གདན་དྲངས་ནས་བུ་མོ་འདི་ནད་འདི་ལྟ་བུས་མནར་བ་ལས་ཅི་འདྲ་ཞིག་ཡིན་ནམ་ཞེས་སངས་རྒྱས་ལ་ཞུས་པས། སངས་རྒྱས་ཀྱིས་བཀའ་སྩལ་པ། ཁྱེམ་བདག་གི་བུ་དགའ་བའི་བློ་གྲོས་དེ་བུ་མོ་འདི་ལ་ཆགས་བཞིན་དུ་ཤི་བ་དེ་་་་་་་སླར་བུ་མོ་འདིའི་མངལ་གྱི་ནང་གི་སྲིན་བུར་སྐྱེས་ཏེ་མངལ་ན་་་་་བར་གྱུར་ཏོ། །སྐྱེ་བ་འདིར་མ་ཟད་སྐྱེ་བ་ལྔ་བརྒྱའི་བར་དུ་གང་དུ་106

སྐྱེས་པ་དང་། བུ་མོ་འདིའི་མངལ་གྱི་སྲིན་བུར་སྐྱེ་བར་འགྱུར་རོ། །གཞན་ཡང་དམྱལ་བ་སོགས་སུ་སྐྱེས་ནས་ཀྱང་སྡུག་བསྔལ་ཡུན་རིང་མྱོང་བར་འགྱུར་གསུངས། སྔོན་བུད་མེད་ཅིག་འཆི་ཁར་བུ་གཅིག་ཡོད་པ་ལ་ཆགས་ཞེན་དྲག་པོ་སྐྱེས་ནས་ཤི་བས་བུ་ཡི་གོས་ཀྱི་གོང་བའི་ཤིག་ཏུ་སྒྱེས་པ་བུ་ཡིས་མ་ཡིན་པར་མ་ཤེས་པར་བླངས་ནས་སེན་མོའི་བར་དུ་བཅར་ནས་བསད་ཀྱང་། ད་དུང་ཆགས་ཞེན་མ་ཆོད་པར་བུ་ཡི་ལུས་ཀྱི་ཤིག་ཏུ་སྐྱེས་ནས་ཡང་ཡང་བསད་ནས་སྡུག་བསྔལ་མྱངས། སྔོན་དགོན་པའི་ཇ་མ་ཞིག་དགེ་འདུན་པའི་ཇ་ཐུག་ལ་ཆགས་བཞིན་དུ་ཤི་ནས། དགེ་འདུན་པ་རྣམས་ལ་ཇ་ཐུག་སྐོལ་སྣོད་རྡོ་ལས་གྲུབ་པ་ཞིག་ཡོད་པའི་་་་་་་་མཐིལ་གྱི་རྡོ་གསེབ་ཏུ་སྦལ་བ་ཞིག་ཏུ་སྐྱེས། མེ་བཏང་བ་དང་ཚ་ནས་སྐད་འདོན། མེ་བཞག་པ་དང་སྐད་མི་གྲག་པ་དེ་གྲྭ་པ་གཞོན་ནུ་རྣམས་ཀྱིས་རྒན་པ་ལ་དྲིས་པས། རྒན་པ་ཁ་ཅིག་ན་རེ།སྔོན་ནས་འདི་འདྲ་ཡོད། རྡོ་གསེབ་ཏུ་ཆུ་སོང་བ་མིན་ནམ་ཟེར།ཉིན་གཅིག་རྡོ་སྣོད་དེ་སྐད་ཆེན་པོ་དང་བཅས་གས་ནས་སོང་བ་ལ་བལྟས་ཚེ། མཐིལ་ནས་སྦལ་བ་རིལ་མ་ཙམ་ཞིག་བྱུང་སྐད།ཡང་སྔོན་དགེ་སློང་ཞིག་ལྷུང་བཟེད་ལེགས་པོ་ཞིག་ཡོད་པ་དེ་ལ་ཆགས་བཞིན་དུ་ཤི་ནས་སྦྲུལ་ཞིག་ཏུ་སྐྱེས། ལྷུང་བཟེད་ནང་དུ་འཁྱིལ་བ་བཏོན་ནས་འཕངས་པས་ཤི་ནས་དམྱལ་བའི་མེ་ནང་107

དུ་སྐྱེས། ཡང་དགེ་སློང་ཞིག་སྣམ་སྦྱར་ལེགས་པོ་ཞིག་ཡོད་པ་ལ་ཆགས་བཞིན་དུ་ཤི་བས་བྱེ་ལ་ཞིག་ཏུ་སྐྱེས། སྣམ་སྦྱར་བར་དུ་བསྡད་སྐད། དེས་ན་བུ་དང་ཆུང་མ་ཟས་གོས་ནོར་རྫས་གང་ལ་ཆགས་རུང་ལུས་ངན་པ་བླངས་ནས་སྡུག་བསྔལ་མྱོང་བས། གང་ལ་ཡང་ཆགས་ཞེན་སྐྱེ་མི་རུང་། སྔོན་སངས་རྒྱས་འོད་སྲུངས་ཀྱི་བསྟན་པ་ལ་དགེ་སློང་ཁབ་ལེན་དང་སྲན་ཅན་གཉིས་ཀྱིས་ཚེ་་་་་་གང་པོ་ཚུལ་ཁྲིམས་ལེགས་པར་བསྲུངས་ཀྱང་། འཆི་ཁར་དགྲ་བཅོམ་པ་ཞིག་ལ་ཁོང་ཁྲོ་སྐྱེས་ནས་ཤི་བས་གཉིས་ཀ་དམྱལ་བ་་་་་མནར་མེད་དུ་ལྷུང་། སྔོན་སངས་རྒྱས་ཀྱི་དུས་སུ་དགེ་སློང་རྒན་པ་ཞིག་ཉེ་གནས་གཞོན་པ་ཞིག་ཡོད་པ་ལ་དུས་རྒྱུན་དུ་ཚིག་པ་ཟ་ཞིང་། ཁྱད་པར་ཉིན་གཅིག་ཁོང་ཁྲོ་ཆེན་པོ་ལངས་པའི་མཐུས་ལུས་མ་སྤངས་པར་སྐད་ཅིག་དེ་ཉིད་ལ་སྦྲུལ་ཆེན་པོ་ཞིག་ཏུ་གྱུར།ཁྲི་འོག་ཏུ་མར་བབས་སོང་བསྡད་ནས་ཉེ་གནས་བསྒུགས་ནས་གསོད་གྲབས་བྱས་ཚེ། ཉེ་གནས་གྲྭ་པ་གཞོན་པ་དེས་ཤེས་ནས་བྲོས་སོ། །སྔོན་དགེ་ཚུལ་ཞིག་ཀླུ་རྣམས་ལ་ཁྲོས་ནས་སྨོན་ལམ་ལོག་པ་བཏབ་པས། དེ་མ་ཐག་ཡན་ལག་རྣམས་ནས་ཆུ་ཟགས་ནས་ཀླུ་རྣམས་ལ་གནོད་པའི་ཀླུ་མ་རུངས་པ་ཞིག་ཏུ་གྱུར། ཀླུ་གཞན་ལ་ཀླད་པའི་ནད་བཏང་ནས་བསད་དོ། །དེས་ན་རང་གཞན་ཐམས་ཅད་འཕུང་བྱེད་ཁོང་ཁྲོ་འདི་ཡིན་པས། དགྲ་ཡི་རྩ་108

བར་བཟུང་ནས་ཁོང་ཁྲོ་ནམ་བྱུང་ཡང་དེ་མ་ཐག་པང་དུ་དུག་་་་་སྦྲུལ་བྱུང་བ་འདོར་བ་ལྟར་རྒྱང་རིང་དུ་དོར་བར་བྱའོ། །སྔོན་བུད་མེད་སེར་སྣ་ཅན་ཞིག་གིས་མཆོད་སྦྱིན་བྱེད་པ་་་་་་་ཕར་ཞོག གཡོག་པོ་གཡོག་མོ་ལ་ཡང་ལྟོ་མི་སྟེར་གཡོ་སྒྱུ་བྱས། མོ་རང་གིས་གཡོག་པོ་གཡོག་མོ་དང་ལྷན་དུ་ལྟོ་ཟ་དུས། ལྟོ་ཆེན་པོ་མི་ཟ་བའི་ཁུལ་བྱས། དེ་ཡང་མྱུར་དུ་ཟོས་ལངས་ནས་ལས་ཀ་འདྲ་བྱས་ཏེ། གཡོག་པོ་རྣམས་ལ་ཁྱེམ་བདག་མ་ང་རང་གིས་ཀྱང་ལྟོ་ཆེན་པོ་མི་ཟ་ན་ཁྱེད་གཡོག་པོ་རྣམས་ཀྱིས་ལྟོ་ཆེན་ངོ་་ག་ལ་ཟ་རུང་། ད་མྱུར་དུ་ཟོ་ལས་ཀ་ལ་རྒྱུགས་ཟེར། ལྟོ་ཆེན་པོ་མི་སྟེར།བྱེན་པ་དེ་ཡང་བག་ཕབ་ནས་ཟ་ཁོམ་མེད་པར་ལས་ཀ་བྱེད་དུ་་་་འཇུག དེ་རྣམས་གཞན་དུ་སོང་བ་དང་། མོ་རང་གིས་ལྟོ་ཞིམ་པོ་དང་མང་པོ་བཟོས་ནས་ཡོད་ཚད་ཟོས་ནས་བསྡད། གཡོག་པོ་རྣམས་ནང་དུ་འོངས་པ་དང་སྔར་རྒྱུན་ལྟར་མི་ཟ་བའི་ཁུལ་བྱས།ཉིན་གཅིག་འབྲི་འཇོ་བའི་སྒང་ལ། བེའུ་བཏགས་ཡོད་པ་ཤོར་ནས་འོ་མ་བསྒྱེལ་ནས་ས་ལ་ཕོ་བས། མོ་ཚིག་པ་ཟོས། མགོ་ལ་དབྱུག་པ་བརྒྱབ་པས་བེའུའི་མིག་ལ་ཕོག་པས་མིག་ཡ་གཅིག་་་་་་་བཅར། དེ་ནས་བུད་མེད་ངན་མ་དེ་ཤི་ནས། སེར་སྣ་བྱས་པའི་རྣམ་སྨིན་གྱེས་ཡི་དྭགས་སྡོང་དུམ་མེས་ཚིག་པ་བཞིན་མདོག་་་་་་་ནག་པ། སྐྲ་གཟེངས། རྒྱུ་མ་སྟོང་པ་སྒལ་ཚིགས་ལ་འབྱར་བ།109

རྐང་ལག་ཕྲ་བ་ཞིག་ཏུ་སྐྱེས། སྔོན་བེའུའི་མིག་བཅར་བའི་རྣམ་སྨིན་གྱིས་མིག་ཡ་གཅིག་ཞར་བ། སྔོན་ཁ་ནས་ངས་ཀྱང་ཟས་ཆེན་པོ་མི་ཟ་ཞེས་རྫུན་བྱས་པའི་རྣམ་སྨིན་གྱིས། ཁ་ཁབ་མིག་ལྟར་ཆུང་ཞིང་མགྲིན་པ་རྟ་རྔ་ཙམ་ཕྲ་བ། སྐོག་ནས་ཟས་མང་པོ་ཟོས་པའི་རྣམ་སྨིན་གྱིས། མགྲིན་པར་ལྦ་བ་ཆེན་པོ་བྱུང་། མགྲིན་པ་ཕྲ་བས་མགོ་དང་ལྦ་བ་གཉིས་མི་ཐེག་ཅིང་། ལྟོགས་སྐོམ་ནས་སྡུག་བསྔལ་ཆེན་བོ་མྱངས་སྐད། དེས་ན་སེར་སྣ་བྱས་གཡོག་པོ་གཡོག་མོ་ཚོར་ལྟོ་མ་བྱིན་ན་དེ་འདྲ་ཡོང་བས། འདི་སྐྱེ་ཕོ་མོ་སྤྱི་དང་།ཁྱད་པར་བུད་མེད་རྣམས་ཀྱི་སེམས་ལ་གཞག་འཚལ། སྔོན་ཤཱ་རིའི་བུ་དང་། མོའུ་འགལ་གྱེ་བུ་གཉིས་ཁམས་བསང་དུ་མཆིས་པའི་ས་ན། ཡི་དྭགས་མོ་སྔོ་ལ་སྐམ་པ། སྐྲ་འཛིངས་པ། མིག་དམར་ལ་གཡོན་དུ་ཡོ་བ། མཆུ་རིང་ལ་གཡས་སུ་ཡོ་བ། ཁ་ནས་ང་དགོས། མེད་མ་སྦྱིན། སྟེར་ན་ཆེ་བར་འོང་། ཆེས་ཆེར་བྲི་ལ་བྱིན་ཞེས། སྒྲ་རྣམ་པ་ལྔ་བརྗོད་པ་སྐྱི་ཟིང་ངེ་བ་ཞིག་དང་འཕྲད་པས། དེ་སངས་རྒྱས་ལ་ཞུས་པས། བཀའ་སྩལ་པ། སྔོན་སེར་སྣ་བྱས་པའི་དབང་གིས་ཡི་དྭགས་སུ་སྐྱེས། གཞན་ལ་མིག་གིས་མི་ལེགས་པར་བལྟས་པས་མིག་ཡོ་བ་བྱུང་། སྟེར་ན་ཆེ་བར་འོང་ཞེས་པས་མཆུ་རིང་ལ་ཡོ་བ་བྱུང་། སྔོན་བརྗོད་པའི་བག་ཆགས་ངན་པའི་དབང་གིས་ཁ་ནས་སྒྲ་རྣམ་པ་ལྔ་སྒོགས་པ་ཡིན་་་་་་་་་་་་110

གསུངས། དེས་ན་ཟས་ནོར་གང་ལ་ཡང་སེར་སྣ་བྱེད་མི་རུང་།སྔོན་བུད་མེད་གཅིག་གིས་གཞན་གྱིས་སྦྱིན་པ་གཏོང་བ་ཞིག་་་་་་་གཏོང་དུ་མ་བཅུག་པར་སྦྱིན་པའི་ཁ་འགེགས་བྱས་པའི་རྣམ་་་་་་་སྨིན་གྱིས་ཤི་ནས་བུད་མེད་ནོར་ཡོད་ཀྱང་དབང་མེད་པ་ཞིག་ཏུ་སྐྱེས་ནས་སྦྱིན་པ་སྣ་གཅིག་གཏོང་རྒྱུའི་སྐལ་བ་མ་བྱུང་། དེས་ན་གཞན་གྱིས་སྦྱིན་པ་གཏོང་བའི་གྲོགས་བྱེད་མ་ནུས་རུང་། སྦྱིན་པའི་ཁ་འགོག་མི་རུང་ངོ་། །སྨྲས་པ། རྣམ་འདྲེན་རྒྱལ་བ་སྟོང་གི་ནང་ནས་ཀྱང་། །པད་དཀར་ལྟ་བུར་བསྔགས་པའི་བཅོམ་ལྡན་འདས། །བདག་གི་སྤྱི་གཙུག་འཁོར་ལོའི་རྒྱན་དུ་བཞུགས། །སྤྱི་བོར་བརྒྱན་ནས་དེ་གསུང་གླུ་རུ་ལེན། །སྔོན་ཚེ་མི་རྣམས་ཚེ་ལོ་བརྒྱ་བའི་དུས། །སྟོན་པ་སངས་རྒྱས་ཞིང་འདིར་བྱོན་པའི་ཚེ། །ཚངས་པས་གསེར་གྱེ་འཁོར་ལོ་རྩིབས་སྟོང་དང་། །བརྒྱ་བྱིན་གྱིས་ཀྱང་དུང་དཀར་གཡས་འཁྱིལ་ཕུལ། །འགྲོ་ལ་ཆོས་ཀྱི་འཁོར་ལོ་བསྐོར་དགོས་ཞེས། །རབ་ཏུ་གུས་པས་གསོལ་བ་བཏབ་པའི་ངོར། །ཝཱ་རཱ་ཎ་སྟེ་བྱ་རྒོད་ཕུང་པོའི་རི། །ཡངས་པ་ཅན་སོགས་རྒྱ་གར་འཕགས་ཡུལ་ན། །ཕྱོགས་བཅུའི་ཞིང་ཀུན་འོད་ཀྱིས་འགེངས་བཞིན་དུ། །ལྷ་མི་ཡོངས་ལ་ཆོས་འཁོར་བསྐོར་བ་རྣམས། །རྒྱས་པར་ཕྱེ་ན་བསམ་གྱིས་མི་ཁྱབ་ཀྱང་། །བསྡུ་ན་སྡིག་སྤོང་དགེ་སྒྲུབ་གཉིས་སུ་111

འདུས། །མི་དགེ་བཅུ་བོ་ཆེན་པོ་བྱས་གྱུར་ན། །དམྱལ་བར་སྐྱེ་ཞིང་འབྲིང་ཙམ་བྱས་པ་རྣམས། །ཡི་དྭགས་སྐྱེ་ཞིང་ཆུང་ངུ་ཙམ་བྱས་པ། །དུད་འགྲོའི་གནས་སུ་སྐྱེས་ནས་སྡུག་བསྔལ་མྱོང་། །གལ་ཏེ་ངན་སོང་གསུམ་གྱི་གནས་ངན་ནས། །ཐར་ནས་མི་ཡི་གནས་སུ་སྐྱེས་ན་ཡང་། །སྲོག་གཅོད་བྱས་པས་ཚེ་ཐུང་ནད་མང་ཞིང་། །མ་བྱེན་བླངས་པས་འབྱོར་བ་ཆུང་བར་འགྱུར། །མི་ཚངས་སྤྱད་པས་ཁྱེམ་ཐབ་ཡིད་མི་འོང་། །རྫུན་ཚིག་སྨྲ་བས་གཞན་གྱིས་སྐུར་བ་འདེབས། །ཕྲ་མ་སྨྲ་བས་གཉེན་བཤེས་འབྱེད་པ་མང་ ཚིག་རྩུབ་སྨྲ་བས་མི་སྙན་གཏམ་ངན་ཐོས། །ངག་འཁྱལ་སྨྲ་བས་ཚིག་ལ་ཡིད་མི་ཆེས། །བརྣབ་སེམས་བྱས་པས་བསམ་པའི་དོན་མི་འགྲུབ། །གནོད་སེམས་བྱས་པས་དགྲ་དང་འཇིགས་སྐྲག་མང་། ་།ལོག་ལྟ་བྱས་པས་ལྟ་བ་ངན་པར་འགྱུར། །དེ་ཕྱིར་སྟོན་པ་སངས་རྒྱས་གསུང་བཞིན་དུ། །སྲོག་གཅོད་མ་བྱེན་ལེན་དང་མི་ཚངས་སྤྱོད། །ཛུན་དང་ཕྲ་མ་ཚིག་རྩུབ་ངག་འཁྱལ་དང་། །བརྣབ་སེམས་གནོད་སེམས་ལོག་པར་ལྟ་བ་སྟེ། །མི་དགེ་སྡིག་པ་བཅུ་བོ་དུག་བཞིན་སྤོངས། །གཞན་ཡང་རང་གཞན་འཕུང་བྱེད་མྱོས་འགྱུར་ཆང་། །སེམས་ཅན་སྲོག་ལ་འཚེ་བའི་སྡིག་ཟས་ཤ །ཉེས་ཀུན་གཞི་མ་བཀྲ་མི་ཤིས་པའི་རྫས། །སྒོག་ཙོང་ཐ་མ་ཁ་རྣམས་སྤང་བར་བྱ། །འཁོར་བ་སྤྱི་དང་ཁྱད་པར་ངན་སོང་རྒྱུ། །ཕ་མ་དྲིན་ཅན་112

རྣམས་ལ་གནོད་ཅིང་འཚེ། །བྲན་གཡོག་སྒོ་ཕྱུགས་རྣམས་ལ་སྡང་བ་དང་། །ཆགས་སྡང་སེར་སྣ་ལ་སོགས་བྱེད་མི་རུང་། །ཐུབ་པའི་དབང་པོའི་གསུང་རབ་དགོངས་དོན་ལྟར། །མི་དགེ་སྡིག་པའི་ལས་རྣམས་སྤོང་བའི་ཚུལ། །ཀུན་གྱིས་ཚིག་དོན་གོ་སླ་ཡིད་ཆེས་ཕྱིར། །གཏམ་རྒྱུད་མང་པོ་སྦྱར་ནས་བཤད་ཟིན་ཏོ། །ད་ནི་ཉི་མའི་གཉེན་གྱི་གསུང་བཞིན་དུ། །རྣམ་དཀར་དགེ་བའི་འཆི་མེད་བདུད་རྩི་དེ། །ངོམ་པ་མེད་པ་ཀུན་གྱེས་འཐུང་བའི་ཚུལ། །འདིར་ནི་གསལ་བར་བཤད་ཀྱིས་ལེགས་པར་ཉོན།།དེ་ཡང་མཉམ་མེད་བུ་རམ་ཤིང་པས་རྣམ་དཀར་གྱི་དགེ་བ་སྒྲུབ་ཚུལ་གསུངས་པ་རྣམས་འདིར་ཀུན་གྱིས་གོ་སླ་བའི་ཕྱིར་་་་་་་གཏམ་རྒྱུད་དང་སྦྱར་ནས་བཤད་པར་བྱ་སྟེ། སྔོན་རྒན་མོ་ཞིག་གིས་སངས་རྒྱས་བཅོམ་ལྡན་འདས་ལ་མར་མེ་ཆུང་ངུ་ཞིག་ཕུལ་བས། སངས་རྒྱས་ཀྱིས་རྒན་མོ་དེ་མ་འོངས་པ་ན་སངས་རྒྱས་མར་མེ་འོད་ཅེས་བྱ་བ་དབང་བཅུ་དང་ལྡན་པ་ཞིག་ཏུ་འགྱུར་ཞེས་་་་་ལུང་བསྟན་པ་བྱུང་། གཞན་ཡང་མར་མེ་ཕུལ་ན་ཚེ་འདིར་བགེགས་བར་ཆད་ཞི་བ་དང་འཆི་ཁར་ཤེས་པ་གསལ་བ་དང་།བར་དོར་མུན་པ་མི་འཐིབ་པ་དང་། གལ་ཏེ་མུན་པ་འཐིབས་ཀྱང་འོད་སྣང་བྱུང་ནས་བསལ་ནས་ལམ་རྙེད་པ་དང་། སངས་རྒྱས་མ་ཐོབ་བར་དུ་གང་དུ་སྐྱེས་ཀྱང་གཟུགས་བྱད་མཛེས་པ་་་་་་113

དང་། མཐར་ཐུག་མཚན་དཔེས་བརྒྱན་པའི་སྐུ་ཐོབ་པ་སོགས་ཕན་ཡོན་མཐའ་ཡས་པས། དེས་ན་ལྷ་ལ་མར་མེ་འབུལ་བ་ལ་བརྩོན་པར་བྱ། སྔོན་མི་གཅིག་གིས་ཟན་སྣུམ་ཅན་ཞིག་མེ་ཁ་ན་བཞག་པས་སྣུམ་མེ་ནང་དུ་ཐིགས་པ་ལ་རྩེ་མཚར་ལྟ་བུར་ཁ་ནས་བཅོམ་ལྡན་མེ་ལྷ་མཆོད་ཅེས་སྨྲ་བས། མེ་ལྷས་དངོས་གྲུབ་བྱེན་ཏེ།ལོངས་སྤྱོད་དཔག་ཏུ་མེད་པ་བྱུང་བ་དང་། རབ་འཇིགས་ཀྱིས་གསེར་བུམ་པ་གང་རྙེད་དུས། འདིའི་ཐོག་ནས་དཀོན་མཆོག་གསུམ་པོ་ལ་ལན་ཅིག་མཆོད་པ་ཞིག་འབུལ་སྙམ་པའི་བསམ་པ་ལེགས་པོ་ཞིག་སྐྱེས་པ་བྱུང་། ཕྱིས་མཆོད་པ་འབུལ་རྒྱུ་མ་བྱུང་ཡང་། ལན་ཅིག་བསམ་པ་བཟང་པོ་དེ་སྐྱེས་པའི་མཐུས་ཚེ་རབས་མང་པོར་གསེར་ལ་སོགས་རིན་པོ་ཆེ་ལ་ལོངས་སྤྱོད་རྒྱུའི་སྐལ་བ་བྱུང་། དཀོན་མཆོག་མཆོད་ཅེས་ཁ་ནས་འདོན་རྒྱུ་བྱུང་བ་དང་།མཆོད་སྙམ་པའི་བསམ་པ་རེ་སྐྱེས་ན་ཡང་ཕན་ཡོན་དེ་ལྟ་བུ་་་་་་་་འབྱུང་ན། སྙིང་ཐག་པ་ནས་དཀོན་མཆོག་མཆོད་ན་ཕན་ཡོན་རྒྱ་ཆེན་པོ་འབྱུང་བ་སྨོས་ཅི་དགོས། དེས་ན་འོ་སྐོལ་རྣམས་ཀྱིས་སྤོས་མར་མེ་ཞལ་ཟས་ལ་སོགས་ཀྱིས་དཀོན་མཆོག་མཆོད་པ་ལ་ཡང་བརྩོན་པར་བྱའོ། ། ་སྔོན་སངས་རྒྱས་གཞན་གྱིས་མི་ཐུབ་པའི་དུས་སུ། དགེ་སློང་ཆོས་སྨྲ་བ་དེས་པ་ཞེས་བྱ་བ་ལ། ཡུལ་དེའི་རྒྱན་པོ་རྒྱལ་བ་པོ་ཞེས་114

བྱ་བས་གདུགས་དང་མཆིལ་ལྷམ་བླ་གོས་མགྲོན་བུ་ལྔ་ཕུལ་ནས་སྨོན་ལམ་བཏབ། དགེ་སློང་དེས་ཀྱང་ཡོན་བསྔོ་བ་བྱས་ནས། མི་དེ་ཡུལ་དུ་འོངས་པས་ཆུའི་ཁྲོན་པའི་ནང་ནས། གསེར་དངུལ་བརྡོལ་ནས་ཆུ་བུམ་ཆེན་པོ་ཞིག་གི་ལྔ་ཙམ་ལེན་རྒྱུ་བྱུང་། དེ་ནས་ཀྱང་མཆོད་སྦྱིན་རྒྱ་ཆེན་པོ་བྱས་པས། ཡུལ་དེའི་རྒྱལ་པོར་གྱུར།དེ་ནས་སྔར་གྱི་དེ་བས་ཀྱང་མཆོད་སྦྱིན་རྒྱ་ཆེན་པོ་བྱས་པས་ཤི་ནས། གཞན་འཕྲུལ་དབང་བྱེད། འཕྲུལ་དགའ། དགའ་ལྡན།སུམ་ཅུ་རྩ་གསུམ་རྣམས་ཀྱི་རྒྱལ་པོ་བྱེ་བ་ཕྲག་དུ་མར་བྱས། དེ་ནས་མིའི་རྒྱལ་པོ་བསོད་ནམས་ཞེས་བྱ་བ་བཙས་པའི་ཚེ། ལྷའི་རིན་པོ་ཆེའི་ཆར་པུས་མོ་ནུབ་པ་བབས་ཤིང་། དབང་ཆེ་བར་གྲགས་པ། བསམ་པ་ཙམ་གྱེས་དགོས་འདོད་ཐམས་ཅད་ཆར་བཞིན་འབབ་པར་གྱུར། མཐར་རྒྱལ་བ་ཤཱཀྱ་ཐུབ་པར་གྱུར་ཏོ། །སྔོན་ཚེ་དང་ལྡན་པ་ཀཱ་ཏྱཱ་ཡ་ནའི་བུ་ཆེན་པོ་འཁོར་ལྔ་བརྒྱ་དང་བཅས་པར། བྲམ་ཟེའི་བུ་མོ་སྐྲ་ཅན་གྱིས་མ་ལ་རང་གི་སྐྲ་བཅད་ནས་བཙོང་དུ་བཅུག་ནས་།ཪྵ་པ་ན་ལྔ་བརྒྱ་ཁུགས་པས་འཚོ་བ་སྦྱར་ནས་དྲངས་པས། རིང་པོ་མ་ལོན་པར། བུ་མོ་དེ་རྒྱལ་པོ་གཏུམ་པོ་རབ་སྣང་གི་བཙུན་མོར་བླངས། མིང་ལ་བཙུན་མོ་ཞི་བ་ཞེས་བྱ་བར་གྲགས། དཔལ་འབྱོར་ཆེན་པོ་དང་ལྡན་པར་གྱུར།མ་དེ་ལ་རྒྱལ་པོས་གསང་བའི་རྒྱན་ལྔ། ཕྱི་རོལ་གྱི་རྒྱན་བརྒྱད། གྲོང་115

ཁྱེར་མཆོག་ལྔ་བྱིན་པས་བདེ་ཞིང་སྐྱིད་པར་གྱུར། སྔོན་བྲམ་ཟེ་བཟའ་མི་གཉིས་ཀྱིས། རང་སངས་རྒྱས་ཤིག་ལ་ཆོས་སྟོན་ཞིག་དྲངས་པས། དེའི་བསོད་ནམས་ཀྱིས་ཚེ་དེ་ཉིད་ལ་ཞིང་གི་སྟེང་དུ་གསེར་གྱེ་སྙེ་མ་འཁྲུངས་ནས་ཚེ་གང་པོ་བདེ་སྐྱིད་ཚད་མེད་པ་་་་་བྱུང་། སྔོན་བྱེས་པ་གཅིག་གིས་སངས་རྒྱས་ལ་ས་ལག་པ་གང་ཕུལ་བས། འཛམ་གླིང་ཕྱེད་དབང་བའི་ཆོས་རྒྱལ་མྱ་ངན་མེད་ཅེས་བྱ་བར་གྱུར། རྒན་མོ་ཞིག་གིས་འཕགས་པ་ཀཱ་ཏྱཱ་ཡ་ན་ལ།ཆུ་ལྷུང་བཟེད་གང་དྲངས་པས། སུམ་ཅུ་རྩ་གསུམ་གྱི་ལྷ་གནས་སུ་སྐྱེས། སྔོན་མ་བཟང་མོ་དང་། བུ་གེ་སར་གཉིས་ལ་རྒྱགས་ཆད་ནས་ཡོད་པའི་སྐབས་ཤིག་དགེ་སློང་བསོད་སྙོམས་པ་ཞིག་བྱུང་བ་ལ་འབྲས་ཕུལ་གང་ཡོད་པ་དེ་འདྲེན་སྙམ། ཟངས་སུ་བཙོས་པས་མང་དུ་འཕེལ་བ་བྱུང་། དེ་དྲངས་པས་བསོད་ནམས་ཆེན་པོ་སྐྱེས་ཏེ། གེ་སར་ཤར་གྱི་ནགས་ཁྲོད་དུ་ཕྱིན་པས་ཅི་བསམ་འགྲུབ་པའི་ལྷམ་རྙེད། ནུབ་ཀྱི་ནགས་ཁྲོད་དུ་ཕྱིན་པས་ལྷ་སྨན་གྱེས་འཚོ་བའི་གཡང་རྐྱལ་བྱིན་པ་ཁྱེར་འོངས། གཡང་རྐྱལ་ནས་ཟས་ཕུན་སུམ་ཚོགས་པ་བྱུང་བ་མ་ལ་བྱིན། མ་བུ་གཉིས་པོ་སྐྱིད་པོ་བྱུང་།བྲམ་ཟེའི་བུ་མོ་ཞིག་གིས་དགེ་སློང་ཞིག་ལ་ཁབ་ཅིག་ཕུལ་བས་་་་་འཕགས་པ་ཤཱ་རིའི་བུར་གྱུར། སྐྱུ་རུ་ར་ཞིག་ཕུལ་བས། སྟོང་འཁོར་ལོས་སྒྱུར་རྒྱལ་དང་འགྲན་པའི་ལོངས་སྤྱོད་ཅན་ཞིག་ཏུ་་་་116

གྱུར། མི་དབུལ་པོ་ཞིག་གིས་གཞན་ཅི་ཡང་མ་འབྱོར་བར་རྡེའུ་སྤར་གང་རིན་པོ་ཆེ་སྣ་ཚོགས་པར་དམིགས་ནས། དགེ་འདུན་པའི་ཚོགས་གྲལ་དུ་གཏོར་བས་ཕྱིས་མིར་སྐྱེས། སྐྱེས་མ་ཐག་ཏུ་རིན་པོ་ཆེ་སྣ་བདུན་གྱེ་ཆར་བབས་ནས་ཁྱིམ་གང་བ་དང་། ཡང་མི་་དབུལ་པོ་གཉིས་ཀྱིས། གཞན་གྱིས་དགེ་འདུན་པ་མང་པོ་ལ་མང་ཇ་རྒྱག་པའི་ནང་དུ། འོ་མ་མར་གྱིས་འབྲེལ་བ་ཅུང་ཟད་རེ་བཞག་པས། ཕྱིས་འོ་མ་དང་མར་ཁུའི་རྒྱ་མཚོ་ལ་ལོངས་སྤྱོད་རྒྱུའི་སྐལ་བ་བྱུང་། སྤྲང་པོ་ཞིག་གིས་དགེ་འདུན་པ་མང་པོ་མཐོང་ནས། སྔ་དྲོ་འདི་རྣམས་མཆོད་རྒྱུའི་སྐལ་བ་རེ་བྱུང་ན་ཨང་སྙམ་པས་བསོད་ནམས་ཆེན་པོ་སྐྱེས་ནས། ཕྱི་དྲོ་དཔོན་པོ་ཞིག་གི་ཚབ་བྱེད་རྒྱུ་བྱུང་ནས་བསམ་པའི་ནང་ལྟར་དགེ་འདུན་པ་རྣམས་་་་་་་མཆོད་རྒྱུའི་སྐལ་བ་བྱུང་། དེ་བཞིན་དུ་དགེ་འདུན་པ་རྣམས་ལ་དངོས་བོ་ཅུང་ཟད་རེས་མཆོད་པ་དང་། མཆོད་སྙམ་པ་རེ་བྱུང་ན་ཡང་ཕན་ཡོན་དེ་ལྟ་བུ་འབྱུང་བས། སྙིང་ཐག་པ་ནས་དགེ་འདུན་པ་ལ་བསྙེན་བཀུར་བྱས། མཆོད་ན་ཕན་ཡོན་རྒྱ་ཆེན་པོ་འབྱུང་བ་སྨོས་ཅི་དགོས། དེས་ན་འོ་སྐོལ་རྣམས་ཀྱིས་དགེ་འདུན་པ་མང་པོ་ལ་ཇ་ཐུག་དང་འགྱེད་གཏོང་བ་དང་། དེ་འདྲ་མི་ནུས་པ་རྣམས་ཀྱིས་ཀྱང་དགེ་འདུན་པ་བཞི་སྡེ། ཐ་ན་རེ་རེ་ཡན་ཆད་ལ་ཇ་ཕོར་བ་གང་རེ་གཙང་མ་བྱས་འདྲེན་པ་སོགས་ཆེ་འབྱོར་་་་་117

ཆུང་འབྱོར་གྱི་སྒོ་ནས་དགེ་འདུན་པ་རྣམས་མཆོད་བསྟོད་བཀུར་བ་ལ་བརྩོན་པར་བྱའོ། །སྔོན་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་་་་་་་་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་དུས། དགེ་སློང་རྣམས་ལ་བཀའ་ས་བ་པ། ཁྱིམ་གང་དག་ན་ཕ་མ་གཉིས་ལ་ལེགས་པར་རི་མོར་བྱེད་པ་དང་། ལེགས་པར་མཆོད་པར་བྱེད་པ་དང་།ལེགས་པར་གཡོག་བྱེད་པའི་ཁྱིམ་དེ་དག་ནི། ཚངས་པ་དང་།སློབ་དཔོན་དང་། སྦྱིན་པའི་འོས་སུ་གྱུར་པ་དང་།མི་དང་ལྷ་དང་ལྡན་པ་ཡིན་ནོ། །དེ་ཅིའི་ཕྱིར་ཞེ་ན། ཕ་མ་གཉིས་ནི་རིག་པའི་སྒོ་ནས་དེ་དག་དང་འདྲ་བའི་ཕྱིར་རོ་ཞེས་ཚིགས་སུ་བཅད་ནས་་་་་་བཀའ་སྩལ་པ། ཕ་མ་གཉིས་ནི་ཚངས་པ་སྟེ། །དེ་བཞིན་དང་པོ་སློབ་དཔོན་ཡིན། །བུ་ཡིས་ཀུན་སྦྱིན་འོས་གྱུར་པ། །མི་ཡང་ཡིན་ལ་ལྷ་ཡང་ཡིན། །དེ་ཕྱིར་དེ་གཉིས་ཕྱག་གི་གནས། །དྲིལ་བ་དང་ནི་ཁྲུས་རྣམས་དང་། །རྐང་པ་དག་ཀྱང་བཀུར་བ་དང་། །ཡང་ན་ཟས་དང་སྐོམ་རྣམས་དང་། །གོས་དང་མལ་ཆ་སྟན་རྣམས་ཀྱིས། །མཁས་པ་དག་གིས་བཀུར་སྟི་བྱ། །ཕ་མ་དག་ལ་བཀུར་བྱས་པ། །དེས་ན་མཁས་པ་དེ་དག་ནི། །འདིར་ཡང་སྨད་པར་མི་འགྱུར་ལ། །ཤི་ན་མཐོ་རིས་འགྲོ་བར་འགྱུར། །གསུངས་པས། དགེ་སློང་རྣམས་ཀྱིས་བཅོམ་ལྡན་འདས་ཀྱིས་གསུངས་པ་ལ་མངོན་པར་་་་་118

ཤེསྟོད་དོ། །སྔོན་མཛའ་བོའི་བུ་མོས་ཚོང་བྱས། ཉིན་གཅིག་གསྟེ་པ་ན་བཞི། ཉིན་གཅིག་བརྒྱད། ཉིན་གཅིག་བཅུ་དྲུག ཉིན་གཅིག་སུམ་ཅུ་རྙེད་པ་མ་ལ་བྱེན་པས། ཚེ་དེར་རྒྱ་མཚོའི་གླིང་དུ་ཕྱིན་ནས། གྲོང་ཁྱེར་ཆེན་པོ་བཞི་ལ་རིམ་བཞིན་སོང་ངོ་། །གྲོང་ཁྱེར་གཅིག་ཏུ་སྔོན་ལ་ཕྱིན་པས་ལྷ་མོ་བཞི་འོངས་ནས་སྔོན་ནས་བསུས་ནང་དུ་བོས་ནས་སོང་མཆོད་དོ། །ཡང་གྲོང་ཁྱེར་གཅིག་ཏུ་ཕྱིན་པས་ལྷ་མོ་བརྒྱད་ཀྱིས་མཆོད། ཡང་གྲོང་ཁྱེར་གཅིག་ཏུ་ཕྱིན་པས་ལྷ་མོ་བཅུ་དྲུག་གིས་མཆོད། ཡང་གྲོང་ཁྱེར་གཅིག་ཏུ་ཕྱིན་པས་ལྷ་མོ་སུམ་ཅུས་མཆོད་ནས། དེ་དག་རྣམས་སུ་ལོ་མང་པོའི་བར་དུ་དགའ་མགུར་སྤྱད་ནས་བདེ་སྐྱིད་ཚད་མེད་པ་མྱངས་སོ། །དེ་བཞིན་དུ་ཕ་མ་མཆོད་ན། ཚེ་འདིར་ཡང་ལྷ་མིའི་དཔལ་འབྱོར་མང་པོ་ཐོབ་ཅིང་སྙན་པ་དང་གྲགས་པ་ཆེ། ཤི་ན་ཡང་མཐོ་རིས་ལྷ་མིའི་ནང་དུ་སྒྱེས་ནས་བདེ་ཞིང་སྐྱིད་པར་འགྱུར་བས། དེས་ན་འོ་སྐོལ་རྣམས་ཀྱིས་རྒས་པའི་དྲིན་ཅན་གྱེ་ཕ་མ་གཉིས་རྟག་ཏུ་ལྷ་བཞིན་བཀུར་ནས་ཟས་ཞིམ་པོ་གོས་འཇམ་ཡང་། གཏམ་སྙན་པོའི་སྒོ་ནས་མཆོད་པར་བྱའོ། །སྔོན་བུད་མེད་ཅིག་གིས་ངན་སློང་ཞིག་ལ་ལྟོ་ཞིག་བྱིན་པས་རིན་པོ་ཆེ་སྣ་ལྔ་ལས་གྲུབ་པའི་ཁང་པ་ཞིག་ཏུ་རོ་བརྒྱ་ལྡན་པའི་ཟས་ཟ་བ་ཞིག་ཏུ་སྐྱེས་པ་དང་། སྔོན་རྫི་བོ་གཅིག་གིས་ཟན་ཞིག་119

ཟོས་པའི་ལྷག་མ་ཅུང་ཞིག་ཡོད་པ་གྲོག་ཚང་ཞིག་ལ་བཏབ་པས།ཡུལ་གྲུ་ཆེན་པོ་ཞིག་གི་རྒྱལ་པོ་ར་སྐྱེས་པ་དང་། བུད་མེད་ཅིག་གིས་ཁྱེ་འཁྱམས་ཤིག་ལ་ལྟོ་འཁྲུ་བཤལ་ཞིག་བླུད་པས། ཤི་ནས་མི་ལུས་གླང་གི་མགོ་ཅན་ཞིག་གིས་བུད་མེད་དེ་ཁྲིད་ནས་དམྱལ་་་་་་བའི་གནས་སུ་འགྲོ་བའི་ལམ་འོག་ནས་མི་ལུས་ཁྱེ་མགོ་ཅན་ཞིག་བྱུང་ནས་གླང་མགོ་ཅན་དེ་ལ་འཛིང་རེས་བྱས་པའི་བར་དེར་་་་་་བུད་མེད་དེ་ལམ་དཀར་པོ་ཞིག་ལ་ཞུགས་ནས་མཐོ་རིས་སུ་སོང་ངོ་། །གཞན་ཡང་དབུལ་པོ་ལ་ལྟོ་ཟན་ཆངས་གཅིག་བྱིན་ཀྱང་མ་འོངས་པ་ན་བརྒྱ་འགྱུར་གྱེ་ལོངས་སྤྱོད་འབྱུང་། མྱུར་མོ་བྱས་བྱེན་ན་རང་གི་དོན་གང་ཡིན་ཡང་མྱུར་མོར་འགྲུབ། ཁྱེ་སོགས་ཀྱི་འཇིགས་པ་འོང་དུ་མ་བཅུག་ན། ས་གང་དུ་སོང་ཡང་འཇིགས་པ་མི་ཡོང་། རང་གི་ལག་གིས་བྱེན་ན། རང་གི་ལག་ཏུ་ཟས་ནོར་འཇོག་མཁན་མང་པོ་འབྱུང་། དབུལ་པོར་སྦྱིན་པ་བཏང་ན་སངས་རྒྱས་བྱང་སེམས་ཐམས་ཅད་དགྱེས་པས་མཆོད་པའི་་་་་་་་་མཆོག་ཏུ་འགྱུར། ལྷ་རྣམས་དགའ་ནས་སྲུང་སྐྱོབ་བྱེད། མི་རྣམས་དགའ་ནས་སྙན་པ་དང་གྲགས་པ་ཆེན་པོ་འབྱུང་། དེའི་ཤུགས་ཀྱིས་ནོར་ལོངས་སྤྱོད་གནང་མཁན་དང་འབུལ་མཁན་ཡང་མང་པོ་འབྱུང་། ལྷ་མི་ཐམས་ཅད་ཀྱིས་མཆོད་བསྟོད་བཀུར་ནས་ཚེ་འདིར་ཡང་བདེ་སྐྱིད་སྙན་གསུམ་འབྱུང་། ཕྱི་མར་ལྷ་དང་མིའི་120

ནང་དུ་སྐྱེས་ན་ཡང་ཕྱུག་པོ་ནོར་ལྡན་གྱི་རིགས་སུ་སྐྱེ། ནོར་ལོངས་སྤྱོད་བསམ་གྱེས་མི་ཁྱབ་པ་འབྱུང་། དེ་དུས་ཀྱང་སྔོན་གྱི་བག་ཆགས་བཟང་པོ་སད་ནས་མཆོད་སྦྱིན་བྱེད་འདོད་འབྱུང་།བྱས་ན་མཐར་ཐུག་སངས་རྒྱས་ཀྱི་གོ་འཕང་ཡང་བདེ་བླག་ཏུ་་་་་་ཐོབ་པས། ཆོས་བྱེད་ནུས་ན་དབུལ་པོར་སྦྱིན་པ་བཏང་བ་འདི་ཁོ་ནས་ཆོག འདི་ལས་ལྷག་པའི་ཆོས་གཞན་མི་དགོས། དེས་ན་འོ་སྐོལ་རྣམས་ཀྱིས་དབུལ་པོ་ངན་སློང་ལ་སྦྱིན་པ་གཏོང་བ་ཤིན་ཏུ་གལ་ཆེ་བས་ལག་ལེན་ལ་རྒྱུན་དུ་འདེབས་དགོས།སྔོན་དགེ་སློང་གཅིག་གིས་མཆོད་རྟེན་ཞིག་ལ་ཕྱག་ཅིག་་་་་་་་ཕུལ་བས། སངས་རྒྱས་ཀྱི་ཞལ་ནས། དགེ་སློང་འདིའི་ལུས་ཀྱིས་ཅི་ཙམ་མནན་པ་དེ་ཙམ་གྱིས། འདི་ནས་དབང་ཆེན་གསེར་གྱི་ས་གཞི་ལ་ཐུག་གི་བར་ན་རྡུལ་ཕྲན་ཅི་ཡོད་ཀྱི་གྲངས་ལས་སྟོང་་་་་་་་འགྱུར་གྱིས་སྟོང་འཁོར་ལོས་སྒྱུར་རྒྱལ་གྱི་ལུས་ལེན་ཞེས་གསུངས།སྔོན་ཁྱེ་ཞིག་ཕག་གིས་བདས་པས་མཆོད་རྟེན་ཞིག་ལ་སྐོར་བ་་་་་་ལན་ཅིག་བྱས་པའི་བསོད་ནམས་ཀྱི་མཐུས། མཐར་ཁྱེམ་བདག་དཔལ་སྐྱེས་ཞེས་བྱ་བར་གྱུར་ནས་དགྲ་བཅོམ་པའི་གོ་འཕང་་་་་་་ཐོབ་པར་གསུངས། དེ་བཞིན་དུ་ཕྱག་དང་སྐོར་བ་བྱས་ན་སྡིག་སྒྲིབ་འདག་པ་སོགས་ཕན་ཡོན་གཞན་ཡང་མང་པོ་ཡོད་པས།དེས་ན་སྐུ་གསུང་ཐུགས་རྟེན་ལ་ཕྱག་སྐོར་བྱེད་པ་ཡང་བརྩོན་་་་་་121

པར་བྱའོ། །སྔོན་བྲམ་ཟེ་ཞིག་གིས་མཆོད་རྟེན་ཞིག་གི་ཁ་དོག་སེར་པོ་བྱས། དྲི་བཟང་གི་ལག་རིས་སུམ་ཅུ་བྱས་པས། ཕྱིས་སངས་རྒྱས་ཀྱི་དུས་གཅུང་དགའ་བོ་ཞེས་བྱ་བ་སྐུ་ལུས་གསེར་གྱི་མདོག་ལྟ་བུ་མཚན་བཟང་སུམ་ཅུས་བརྒྱན་པ་དེ་བྱུང་། སྔོན་ཕག་ཅིག་ལུས་ལ་འདམ་གྱིས་གོས་པ། མཆོད་རྟེན་ལ་དྲུད་པས་མཆོད་རྟེན་གྱི་གས་ཁ་ཟུབ་པས་སུམ་ཅུ་རྩ་གསུམ་གྱེ་ལྷའི་གནས་སུ་སྐྱེས།དེས་ན་མཆོད་རྟེན་རྙིང་བ་ལ་ཞིག་གསོ། སྐུ་དཀར་གསོལ་བ་སོགས་བྱས་ན་ཕན་ཡོན་དེ་དང་དེ་འདྲ་གཞན་ཡང་ཡོད་པས། དེ་སེམས་ལ་བཞག་ནས་བརྩོན་པར་བྱའོ། །སྔོན་མི་གཅིག་གིས་ལམ་འཕྲང་དོག་པོ་ཞིག་ན་ཡར་མར་ལ་འགྲོ་བའི་རྐང་པ་ལ་གནོད་་་་་པའི་རྡོ་ཞིག་ཡོད་པ་བཏོན་ནས་འཕངས་པས། ཤི་ནས་གཤིན་རྗེ་ཆོས་རྒྱལ་གྱིས་ཡར་བཏང་བས། མི་ཡུལ་དུ་ལོག་མ་ཎི་ཡི་གེ་དྲུག་མ་བགྲངས་པས་སངས་རྒྱས་ཀྱི་ཞིང་ཁམས་ཤིག་ཏུ་སྐྱེས་སྐད།གཞན་ཡང་གྲུ་ཟམ་དང་ལམ་ངན་བཅོས་ན་ཚེ་ལ་བར་ཆད་མེད་པ་དང་། ཚེ་གེགས་འདྲ་བྱུང་བ་རྣམས་ཀྱང་གྲོལ་བས་སྐུ་རིམ་གྱེ་མཆོག་ཏུ་འགྱུར། ཕྱི་མར་བར་དོའི་འཕྲང་ལ་བགྲོད་མི་དགོས།བདེ་བའི་ལམ་ལ་ཞུགས་ནས། སངས་རྒྱས་ཀྱི་ཞིང་དུ་འགྲོ་བ་དང་། ས་ལམ་རིམ་གྱིས་བསྒྲལ་ནས་སངས་རྒྱས་ཀྱི་གོ་འཕང་འཐོབ་པའི་སྐལ་བ་ཡོད་པས། དེས་ན་གྲུ་ཟམ་དང་ལམ་ངན་པ་122

བཅོ་བ་ལ་ཡང་བརྩོན་པར་བྱའོ། །སྔོན་སངས་རྒྱས་འོད་སྲུངས་ཀྱི་བསྟན་པ་ལ། བྲམ་ཟེ་ཞིག་གིས་བསྙེན་གནས་ཡན་ལག་བརྒྱད་པའི་སྡོམ་པ་བླངས་ནས་བསྲུངས་པས་མི་ཡི་རྒྱལ་པོར་སྐྱེས། རྒྱལ་པོ་དེས་ཀྱང་བསྙེན་གནས་བསྲུངས་པས་ལྷར་སྐྱེས། ལྷ་དེས་ཀྱང་སངས་རྒྱས་ཀྱི་དྲུང་ནས་བསྙེན་གནས་ཡན་ལག་བརྒྱད་པའི་སྡོམ་པ་བླངས་ཏེ། ཆོས་ཉན་པས་རྒྱུན་དུ་ཞུགས་པའི་འབྲས་བུ་ཐོབ།སྔོན་གྲོང་དཔོན་ཞིག་གིས་སྲོག་གཅོད་ཀྱི་སྡོམ་པ་ཉིན་གཅིག་་་་་་་ཙམ་བསྲུངས་པས། མཐར་སངས་རྒྱས་ཕན་བཞེད་ཅེས་བྱ་བར་སངས་རྒྱས། སྔོན་བུད་མེད་ཅིག་གིས་རང་གི་ཁྱོ་ག་ཚོང་དུ་སོང་ཤུལ་ནས་སྐྱེས་པ་གཞན་ཞིག་བཙལ་བས། བུས་ངས་ཕ་ཡོང་ན་བཤད་བྱས་པས། མ་ཚིག་པ་ཟོས་ནས་བུ་ལ་རྐང་ཐོ་བརྒྱབ་པས་བུ་ཤི་བ་བྱུང་། དེ་ནས་ཁྱོ་ག་འོངས་པས་ཤེས་ནས་དགུང་མོ་སང་གི་ད་ཙམ་ཁྱོད་ལ་ངས་སྟེར་རོ་བྱས་པས། བུད་མེད་འཇིགས་ནས་དགུང་མོ་ཆང་ལ་དུག་བཏབ་ནས་བྱེན་པས། ཚོང་བ་དཔོན་གཡོག་བཅུ་ལྷག་ཅིག་སྡེབ་གཅིག་ལ་ཤི་བ་བྱུང་། དེ་ནས་བུད་མེད་རྒས་ནས་འགྱོད་པ་དྲག་པོ་བྱུང་། བླ་མ་ཞིག་ལ་ཞུས་པས་བླ་མ་དེས་རྒན་མོ་ལ་སྨྱུང་གནས་བསྲུང་དུ་བཅུག་པས། སྡིག་སྒྲིབ་ཀྱི་དབང་གིས་ཉིན་གཅིག་ལྟོགས་ནས་ཟས་ཟོས། ཉིན་གཅིག་སྐོམ་ནས་ཆང་འཐུངས། ཉིན་གཅིག་ལེགས་པར་བསྲུངས་པས་རྗེས་123

སུ་ཤི་ནས། སྨྱུང་གནས་ལན་གཅིག་བསྲུངས་པའི་མཐུས་སྡིག་སྒྲིབ་དེ་ཀུན་དག་ནས་རྒྱལ་པོ་ཞིག་གི་བུར་སྐྱེས། དེའི་ཚེ་སྔོན་སྨྱུང་གནས་བསྲུང་དུས་ལྟོ་ཟོས་པས་མདོག་མི་སྡུག་པར་གྱུར།ཆང་འཐུངས་པས་སྨྱོན་པ་བཞིན་ཤེས་པ་མཐོ་དམན་ཅན་ཞིག་་་་བྱུང་སྐད། དེས་ན་བསྙེན་གནས་དང་སྨྱུང་གནས་ལན་རེ་ཙམ་བསྲུང་ན་སྡིག་པ་འདག་ཅིང་ལྷ་དང་མིའི་ནང་གི་དྲག་ཤོས་སུ་་་་་སྐྱེས་ནས་མཐར་སངས་ཡང་རྒྱ་བས། དེས་ན་ཁྱིམ་པ་ཕོ་མོ་སོགས་ཀྱིས་ཚེགས་ཆུང་དོན་ཆེ་བའི་བསྙེན་གནས་དང་སྨྱུང་གནས་་་་་་་་བསྲུང་བ་ལ་ཡང་བརྩོན་པར་མཛོད་ཅིགསྔོན་ར་ཛ་ཞེས་བྱ་བ། ལས་ཀ་སྐྱབས་འགྲོ ནོར་དུ་དད་པ།ཟས་སུ་བསོད་སྙོམས་བྱེད་པ་ཞིག་བོད་ཕྱོགས་མདོ་ཁམས་ཡུལ་དུ་ཕྱིན་པས། ཁྱིམ་བདག་གཅིག་ལ་ཟས་བསླངས་པས། མར་ཟན་ཞིག་བྱེན་པ་ཁྱེར་ནས་ཕྱིན་པ་ན་ཁྱེ་རྒན་པོ་སྟོབས་མེད་པ་ཞིག་་་་ལམ་གའི་བཞི་མདོ་ན་ཉལ་བ་མཐོང་ནས། འདི་མི་ཟས་བསྟེན་དགོས་པས་ཟ་རྒྱུ་མེད་པ་སྙིང་རྗེ་སྙམ། ཟན་དེ་ཁྱེ་ལ་བྱིན་ནས་ཁང་བཟང་ཞིག་ཏུ་ཕྱིན་པས་མི་མང་པོ་ཤི་བ་མཐོང་ནས། རྟོགས་ 7ལྡན་ཨ་ཙ་ར་གསུམ་ཁྲིད་ནས་ཡོང་། བཞི་པོ་དེར་བསྡད་པས་སྲོད་ལ་གདོན་མིག་མང་པོ་ཅན་ཞིག་མངོན་སུམ་དུ་འོངས། ཕུ་བརྒྱབ་ནས་མར་མེ་བསད་པས། རྟོགས་ལྡན་རྣམས་ཀྱིས་གཏོར་124

རྒྱག་བྱས་ཀྱང་མ་ཐུབ་པར་ཚུར་རྟོགས་ལྡན་ཨ་ཙ་ར་གསུམ་པོ་་་་་དུས་གཅིག་ལ་བསད་དོ། །ར་ཛ་ལ་ཁྱོད་བློ་དཀོན་མཆོག་ལ་གཏོད་ངེས་པས་མི་གསོད་ཟས་ཟོ་ཟེར་གདོན་དེ་སོང་། དེའི་ཕྱི་ཉིན་དགེ་སློང་བགྲེས་པོ་ཞིག་ཁྲིད་ནས་འོངས་དེར་བསྡད་པས།སྲོད་ལ་གདོན་བྱུང་ནས་མར་མེ་ལ་ཕུ་བརྒྱབ་པས་གསོད་མ་ནུས།དགེ་སློང་བགྲེས་པོས་སེ་གོལ་ཞིག་གཏོགས་པས་མིག་མང་དེ་་་་་་་གན་རྐྱལ་དུ་འགྱེལ་བ་བྱུང་། དེ་ནས་དམ་ལ་བཏགས་སོ། །སྔོན་རྒྱ་གར་ཤར་ཕྱོགས་ཀ་མ་རུ་བའི་བྱང་ཕྱོགས་ལ་འོ་བར་བ་ཏ་་་་་་་ཞེས་བྱ་བ་ན། གནོད་སྦྱིན་ཨ་ལང་འབར་ཞེས་བྱ་བས་ཞག་རེ་ལ་མི་རེ་ཁྱེར་ནས་ཟ་བ་ལ། ཞག་གཅིག་བྲམ་ཟེའི་བུ་མོ་དགེ་བསྙེན་བདེ་མ་ཞེས་བྱ་བ་ཞིག་ལ་ཟ་རེས་བབས་ནས། དགེ་བསྙེན་བདེ་མ་ལོང་འཁྲིད་དང་འཁར་བ་ལ་བརྟེན་པ་དེས། ལྷ་དཀོན་མཆོག་གསུམ་ལ་སྐྱབས་འགྲོ་བྱེད་ཀྱིན་འཁོར་ཞིང་ཁྲོལ་ཁྲོལ། གནོད་སྦྱིན་གྱི་རྩར་ཕྱིན་པས། གནོད་སྦྱིན་དེས་མེ་དཔུང་ཆེན་པོ་ཞིག་ཏུ་མཐོང་ནས་ཟ་བར་མ་ནུས་སོ། །ཡང་རྒྱ་གར་ཤར་ཕྱོགས་ན། དགེ་སློང་ཞིག་སྐྱབས་འགྲོ་བྱེད་ཅིང་ཡོད་པ་ལ། གཤིན་རྗེའི་ཚོགས་དཔག་ཏུ་མེད་པས་དགེ་སློང་དེ་ཟ་བསམས་ནས་ཕྱིན་པས། དགེ་སློང་གི་རྩར་སླེབས་པ་དང་། བཅོམ་ལྡན་འདས་ཤཱཀྱ་ཐུབ་པར་མཐོང་ནས་ཕྱག་སྐོར་བྱས་སོ། །ཡང་དགེ་སློང་བགྲེས་གཞོན་125

གསུམ་ལམ་དུ་སོང་བས། བགྲེས་པོ་དེས་སྐྱབས་འགྲོ་བྱེད་ཀྱིན་ཕྱིན། གཞོན་པ་གཉིས་ཀྱིས་ལོང་གཏམ་མང་པོ་ལབ་ཀྱིན་སོང་བས། ཇག་པ་མང་པོར་འཕྲད་པས། ཇག་པ་རྣམས་ན་རེ། དགེ་སློང་བགྲེས་པོ་འདི་ཆོས་པར་འདུག་པས་ཐོངས། གཞོན་པ་གཉིས་མི་ནག་སྐྱེ་བོ་དང་ཁྱད་མི་འདུག་པས་ཁྱིགས་ཤིག་ཟེར།བཤའ་ལུག་བཞིན་དུ་བཀྱིགས། སྒོག་པ་བཞིན་དུ་བཤུས། སྙེ་ཕུང་བཞིན་དུ་བརྡུངས། བརྐུས་ནོར་བཞིན་དུ་གྲོག་ཕུག་ཅིག་ཏུ་སྦས་སོ། །དེ་བཞིན་དུ་སྐྱབས་འགྲོ་བྱས་ན་མི་དང་མི་མ་ཡིན་གྱི་གནོད་པས་མི་ཚུགས་པ་དང་། གཞན་ཡང་སྡིག་སྒྲིབ་འདག་པ། ཉམས་རྟོགས་འཆར་བ། མྱུར་དུ་སངས་རྒྱ་བ་སོགས་ཕན་ཡོན་གཞན་ཡང་མང་པོ་ཡོད་པས། ནང་ནུབ་ཀུན་ཏུ་དཀོན་མཆོག་ལ་སྐྱབས་སུ་འགྲོ་བ་ལ་བརྩོན་པར་བྱའོ། །སྔོན་སྟྭཾ་ག་ལའི་བུད་མེད་ཅིག་གི་ཁྱོ་བོ་ཤི་ནས་ཡི་དྭགས་ཤིག་ཏུ་སྐྱེས། རྟག་ཏུ་ནང་དུ་འོང་བ་ལ། ཡུལ་དབུས་ཀྱི་ཚོང་དཔོན་ཞིག་དེར་འོངས་ནས། སྤྱན་རས་གཟིགས་ཀྱི་སྒོམ་བཟླས་བྱེད་ཀྱིན་བསྡད་པས་ཡི་དྭགས་དེ་ནང་དུ་འོང་མ་ནུས་པས། བུད་མེད་དེས་ཚོང་དཔོན་ལ་སྤྱན་རས་གཟིགས་ཀྱི་སྒོམ་བཟླས་ཞུས་ནས་་་་ཉམས་སུ་བླངས་པས་དེ་ནས་བཟུང་སྟེ་ཡི་དྭགས་དེ་མ་འོངས།བུད་མེད་དེ་ཡང་མཐར་གྲུབ་པ་ཐོབ་པ་བྱུང་། ཡང་ཕྱི་རོལ་པ་མུ་126

སྟེགས་པ་ཞིག་ལ་མཛེ་བྱུང་ནས། ནད་པ་དང་མཐུན་པའི་བསོད་ནམས་བསགས་སྐྱབས་འགྲོ་དང་བཤག་པ་བྱས། མ་ཎི་ཡི་གེ་དྲུག་མ་ཚད་མེད་པ་བཞི་དང་སྦྱར་ནས་བཟླས་པས་མཛེ་ནད་ལས་་་་་་གྲོལ་ནས་ལུས་སྔར་བཞིན་དུ་གྱུར། ད་དུང་ཡང་དེ་བཞིན་དུ་དཀའ་ཐུབ་ཆེན་པོས་སྒྲུབ་པ་རྩེ་གཅིག་ཏུ་བྱས་པས་གྲུབ་པ་ཐོབ་སྟེ་ལུས་མ་སྤངས་པར་མཁའ་སྤྱོད་དུ་གཤེགས་ཞེས་གྲགས་སོ། །སྔོན་རྒྱ་གར་ལྷོ་ཕྱོགས་སུ་བསྟན་པ་དར་བའི་ཚེ། གྲོང་ཁྱེར་ཆེན་པོ་ཞིག་ན། ཚོང་དཔོན་གྱི་བུ་སུ་ཁ་དེ་བ་ཞེས་བྱ་བ་ཞིག་ཡོད་པ་དེས། པཎྜི་ཏ་ཞིག་ལ་མ་ཎི་ཡི་གེ་དྲུག་མ་ཞུས་ནས། བུད་མེད་ཀྱི་གཡོག་བྱས་ནས་ལོ་བཅུ་གཉིས་བསྒྲུབས་པའི་རྨི་ལམ་དུ་འཕགས་པའི་ཞལ་གཟིགས་ཏེ་པོ་ཏ་ལར་འདེང་གསུང་ངོ་། །བདག་འགྲོ་སྟེ་སློབ་དཔོན་ལ་འདྲི་དགོས་ཞེས་ཞུས་ནས་གཉིད་སད་པ་དང་།སློབ་དཔོན་དང་གཡོག་ལ་དྲིས་པས། དེ་ངེད་གཉིས་ཀྱིའང་དྲིན་ཡིན་པས། ངེད་གཉིས་ཀྱང་འཁྲིད་དགོས་བྱས་པས། ཡང་སྒྲུབ་པ་ཡུན་རིང་བྱས་པས། འཕགས་པ་སྤྱན་རས་གཟིགས་མངོན་སུམ་དུ་བྱོན་ནས། དཔོན་གཡོག་གསུམ་ག་པོ་ཏ་ལའི་ཞིང་ཁམས་སུ་འཁྲིད་དུས། སུ་ཁ་དེ་བ་ཁ་ཕྱིར་ཕྱོགས་ནས་སྨྲས་པ། ལྟོས་ཤིག་སྔགས་ཀྱི་ནུས་པ་དག །ཆེ་བས་ང་ཡང་གྲུབ་པ་ཐོབ། །བྱ་བ་ཐམས་ཅད་ཡོངས་སྤོང་ལ། །སྔགས་ཀྱི་བྱ་བ་སྒྲུབ་པར་གྱེས། །127

གསུངས་ནས་པོ་ཏ་ལར་གཤེགས་སོ། །སྔོན་རྒྱ་གར་ལྷོ་ཕྱོགས་སུ་བསྟན་པ་དར་བའི་ཚེ། གཙུག་ལག་ཁང་ཆེན་པོ་ཞིག་ན། པཎྜི་ཏ་ཏིང་ངེ་འཛིན་ལ་བརྟན་པ་ཐོབ་པ་ཞིག་ཉིན་རེ་བཞིན་དུ་སྔ་དྲོ་པོ་ཏ་ལར་གཤེགས་ནས་ཐུགས་རྗེ་ཆེན་པོ་ལ་ཆོས་གསན་པས། དེ་ལ་གཡོག་དགེ་བསྙེན་ཞིག་ཡོད་པས། ང་ཡང་ལན་ཅིག་འཁྲིད་དགོས་ཞུས་པས། ངས་འཕགས་པ་ལ་ཞུ་གསུངས། དེའི་ཕྱི་ཉིན་ཕེབས་ནས་འཕགས་པ་སྤྱན་རས་གཟིགས་ལ། ངའི་ཉེ་གནས་དགེ་བསྙེན་དེ་ཁྲིད་ཡོང་ན་ཆོག་གམ་ཞུས་པས། འཕགས་པའི་ཞལ་ནས། དགེ་བསྙེན་དེས་ལས་ངན་ཆེན་པོ་བྱས་པས་ད་མྱུར་དུ་དམྱལ་བར་སྐྱེ་བས་ང་དང་མཇལ་བའི་སྐལ་བ་མེད་གསུངས།ལས་ངན་པ་ཅི་བྱས་ཞུས་པས། ཁྱེད་རང་གི་གཙུག་ལག་ཁང་གི་བརྒྱད་སྟོང་པ་དངུལ་གྱི་གླེགས་བམ་ལ་གསེར་གྱིས་བྲིས་པའི་་་་་་་ཤོག་བུ་གཉིས་བརྐུས་ནས་གཟུགས་མཆོག་མ་ལ་བྱེན་གསུངས།དེ་ནས་ཕྱིར་ཕེབས་ཏེ་འཕགས་པའི་གསུང་དེ་དགེ་བསྙེན་ལ་་་་་་་བཤད་པས་ཁོ་ཤིན་ཏུ་ངོ་ཚ། དམྱལ་བར་སྐྱེ་བར་འཇིགས་ནས་ངུས་ཏེ། བདག་ལས་ངན་འདི་ལས་ཐར་པའི་ཐབས་ཤིག་ཐུགས་རྗེས་གཟུང་དུ་གསོལ་ཞེས་ཞུས་པས། ཡི་གེ་དྲུག་པའི་སྒོམ་བཟླས་རྫོགས་པར་གནང་ནས། ལྷོ་ཕྱོགས་དཔལ་གྱི་རིའི་ནགས་གསེབ་ཅིག་ཏུ་སྡོང་པོ་ཞིག་གི་ཁོག་པར་བསྡད་པས། ཤིང་དེའི་པགས་པ་128

ཟ་ཞིང་ལོ་བཅུ་གཉིས་བར་དུ་བསྒྲུབས་པས་གྲུབ་པ་ཐོབ། ཀླུའི་དབང་པོ་ནོར་རྒྱས་ཀྱིས་འཚོ་བ་སྦྱར་བ་བཞེས་སོ། །དེ་ནས་བཟུང་སྟེ་འཇིག་རྟེན་དུ་ཀ་མ་ལ་གོ་མི་ཞེས་བྱ་བའི་གྲུབ་ཐོབ་་་་་་་ཆེན་པོར་གྲགས་སོ། །སྔོན་སློབ་དཔོན་དགའ་རབ་རྡོ་རྗེས་ཨོཾ་མ་ཎི་པདྨེ་ཧཱུཾ་ཞེས་ལན་གཅིག་ཙམ་མ་གཏོགས་བགྲང་མ་དགོས་་་་་་་པར་སྐད་ཅིག་དེ་ཉིད་ལ་སངས་རྒྱས་སོ། །དེ་བཞིན་དུ་སྦྱན་རས་གཟིགས་དབང་ཕྱུག་གི་སྒོམ་བཟླས་བྱས་ན་ཕན་ཡོན་དེ་དང་དེ་འདྲ་གཞན་ཡང་མང་པོ་ཡོད་པས། ལོ་རྒྱུས་དེ་རྣམས་ལ་ཡིད་ཆེས་པར་བྱས་ནས། བོད་ཀྱི་ལྷ་སྐལ་འཕགས་པ་སྤྱན་རས་གཟིགས་འདི་ཀུན་གྱེ་ལྷག་པའི་ལྷ་རུ་བསྟེན་ཅིང་། ཆོས་ཐམས་ཅད་ཀྱི་སྙིང་པོ་མ་ཎི་ཡི་གེ་དྲུག་མ་ཆུ་བོའི་རྒྱུན་བཞིན་དུ་བགྲང་བ་ལ་་་་་་བརྩོན་པ་གཅེས་སོ། །སྔོན་རྗེ་ནཱ་རོ་པས། བདེ་མཆོག་ཡི་གེ་བདུན་པའི་བསྙེན་པ་འབུམ་ཕྲག་ཅིག་བཟླས་པས། ས་གཡོས་ཤིང་ལུང་བསྟན་ཐོབ་པ་བྱུང་། སྔོན་སློབ་དཔོན་ཟླ་གྲགས་སྒུ་ཚེགས་པའི་ཚེ།རྒན་མོ་གཅིག་གི་བུ་མོ་བག་མར་གཏོང་བའི་ཕྱིར་ནོར་བསླངས་པས། སློབ་དཔོན་ལ་ན་བཟའ་དང་ཆོས་པོ་ཏི་གཅིག་མ་གཏོགས་གཞན་ཅི་ཡང་མེད་པས། རྒན་མོ་སེམས་མ་དགའ་ངུས་པས་སློབ་དཔོན་གྱེས་སྙིང་རྗེ་ནས་རྩིག་ལོགས་ལ་སྒོལ་མ་རྒྱན་དང་བཅས་པ་གཅིག་བྲིས་ནས་བསྟོད་པ་མཛད་པས། ཞབས་ཀྱི་གདུ་བུའི་129

ནོར་བུ་རིན་པོ་ཆེ་བརྒྱད་སྟོང་རི་བ་ཞིག་གོག་ནས་བྱུང་བ་དེ་་་་་་་རྒན་མོ་ལ་བྱིན་པས་ཚིམས་པར་མཛད་དོ། །དེས་ན་ཡི་དམ་ལྷའི་སྒོམ་བཟླས་དང་། སྒྲོལ་མ་ཁ་འདོན་བྱའོ། །སྔོན་རྒྱལ་པོ་གཅིག་གི་བཙུན་མོ་རྣམས་ཀྱིས་སྐྱེད་ཚལ་ན་གླུ་ལེན་བྲོ་བརྡུང་ཞིང་ཡོད་པས། མི་གཅིག་གིས་རམ་པ་འཐག་པའི་སྒྲས་གླུ་བྲོ་མི་སྙན་པར་བྱས་སོ་བྱས་བློན་པོ་འགའ་རེས་རྒྱལ་པོ་ལ་ཞུས་པས། རྒྱལ་པོས་མི་དེ་སོད་ཅིག་གསུངས་པ། བློན་པོ་མཆོག་གཅིག་གིས་གསོད་པའི་ཉེས་པ་མེད་དོ་ཞུས་པས། འོ་ན་མ་གསོད་གསུངས་ནས། མ་བསད་པར་མི་དེ་ཚེ་ཐར་པ་བྱུང་། མི་ཚེ་ཐར་དུ་བཏང་བའི་བསོད་ནམས་ཀྱིས། བློན་པོ་དེ་ཚེ་འཕོས་ནས།རྒྱལ་པོ་མ་སྐྱེས་དགྲའི་བློན་པོ་བཙན་ཕྱུག་འཛོམ་པ་ཞིག་གི་བུ་་་་་གང་གྷ་དར་ཞེས་བྱ་བར་གྱུར་ཏོ། །ལོ་བཅུ་དྲུག་ལོན་ནས་རབ་ཏུ་འབྱུང་སྙམ་པ་ཕ་མས་བྱེད་དུ་མ་བཅུག་ཚེ། ད་ནི་ཤི་ནས་དབུལ་པོ་ཞིག་གི་བུར་སྐྱེས་ནས་རབ་ཏུ་བྱུང་ནས་ཆོས་བྱ་དགོས་སྙམ།བྲག་མཐོན་པོ་ཞིག་གི་ཁ་ནས་མཆོངས་པས་འཆི་མ་འདོད། ཡང་ཆུ་ཆེན་པོ་ཞིག་ལ་མཆོངས་པས་ཀྱང་མ་ཤི། ཡང་རྒྱལ་པོས་ཆད་པ་བཅད་ནས་གསོད་དུ་འཇུག་སྙམ། བཙུན་མོ་རྣམས་ཀྱིས་རྒྱན་གོས་ཕུད་ནས་ཁྲུས་བྱེད་དུས་ཁྱེར་ནས་བྲོས་པས། རྒྱལ་པོ་མ་སྒྱེས་དགྲས་མདའ་ལན་གསུམ་འཕངས་པས་འབྲོར་མ་འདོད་པས།130

ཁྱོད་ལྷ་ཀླུ་གནོད་སྦྱིན་རྒྱལ་པོ་ཆེན་པོ་འཇིག་རྟེན་སྐྱོང་བ་སུ་ཞིག་གི་བུ་ཡིན་དྲིས་པས། གང་གྷ་དར་ན་རེ། ང་ནི་ལྷ་ཀླུ་གནོད་སྦྱིན་གང་གི་བུ་མ་ཡིན། ཁྱེད་ཀྱི་བློན་པོ་ཞིག་གི་བུ་ཡིན་ཏེ། འཁོར་དང་ལོངས་སྤྱོད་འདུ་འཛི་ཆེ་བས་རབ་ཏུ་བྱུང་བའི་སྐལ་བ་མ་་་་་མཆིས་པས། ཤི་ནས་མི་དབུལ་པོ་ཞིག་གི་ལུས་བླངས་ནས་རབ་ཏུ་བྱུང་བྱང་ཆུབ་བསྒྲུབ་སྙམ། བྲག་གཡང་ཆུ་ལ་མཆོངས་ཀྱང་འཆི་མ་འདོད། རྒྱལ་པོའི་ཆད་པ་ཕོག་པའི་ལས་བྱས་ན་ཡང་རྒྱལ་པོས་ཀྱང་བདག་གསོད་མ་ཐུབ་པས། ད་ནི་རྒྱལ་པོས་བདག་རབ་ཏུ་ཕྱུང་བར་ཞུ་ཞུས་པས། རྒྱལ་པོ་མ་སྐྱེས་དགྲ་ངོ་མཚར་དགའ་མགུ་ཡི་རངས་ཏེ། སངས་རྒྱས་ཀྱི་དྲུང་དུ་ཁྲིད་ནས་རབ་ཏུ་བྱུང་།བདེན་བཞིའི་ཆོས་བསྟན་པས། སེམས་རྣམ་པར་གྲོལ་ཏེ་དགྲ་བཅོམ་པའི་འབྲས་བུ་ཐོབ་པར་གྱུར་ཏོ། །དེ་བཞིན་དུ་མི་དང་དུད་འགྲོ་སོགས་སེམས་ཅན་གཞན་གྱི་སྲོག་བསྐྱབས་ན་ཤི་ན་་་་་་་མཐོ་རིས་སུ་སྒྱེ་ཞིང་། སྐྱེ་བ་དེར་ཚེ་ལ་བར་ཆད་མེད་པར་ཚེ་རིང་ནད་མེད་པ་དེ་ལྟ་བུར་འགྱུར་བས། དེས་ན་ཚེ་ཐར་སྲོག་བླུ་བྱེད་པ་ལ་འབད་པར་བྱའོ། །སྔོན་རྒྱལ་པོ་ཆེན་པོ་གཉིས་ཀྱིས་སྒྱེས་ཕར་སྐྱེལ་ཚུར་སྐྱེལ་་་་་་་བྱས་མཛའ་མོ་ཡོད་པས། ཉིན་གཅིག་རྒྱལ་པོ་གཉིས་ལྷན་ཅིག་ཏུ་འཛོམས། རྒྱལ་པོ་གཅིག་གིས་ཁྱད་ནོར་ངོ་མཚར་བ་མང་པོ་131

བསྟན་ནས། རྒྱལ་པོ་གཞན་དེ་ལ། ཁྱེད་ལ་ངེད་ལ་མེད་པའི་ཁྱད་ནོར་ངོ་མཚར་བ་ཅི་ཡོད་དྲིས་པས། རྒྱལ་པོ་དེ་ན་རེ། ང་ལ་ཁྱད་ནོར་ངོ་མཚར་བ་ཆེར་མེད་དེ། རྟ་ཛི་ངོ་མཚར་བ་ཞིག་ཡོད་སྨྲས་པས། འོ་ན་རྟ་ཛི་ལ་ངོ་མཚར་བའི་ཡོན་ཏན་ཅི་ཡོད་དྲིས་པས།སྙིགས་དུས་འདིར་རྒྱལ་བློན་ཡིན་ཡང་རྫུན་མི་སྨྲ་བ་དཀོན་ཀྱང་།རྟ་རྫི་ཁོ་ཚེ་གང་པོ་རྫུན་གཅིག་ཙམ་མི་སྨྲ་བས་ངོ་མཚར་ཆེའམ་སྙམ་སྨྲས་པས། རྒྱལ་པོ་དེ་ན་རེ། ངས་རྫུན་སྨྲ་རུ་འཇུག་ནུས་ཟེར།དེ་མི་ནུས་སྨྲས་པས། རྒྱལ་པོ་གཉིས་ཀྱིས་རྒྱལ་སའི་ཕྱེད་རྒྱལ་དུ་བཙུགས་ནས། རྒྱལ་པོ་དེའི་བུ་མོ་ན་ཆུང་མཛེས་མ་ཞིག་རྟ་རྫི་ཡོད་སར་བཏང་ནས། བཟའ་མི་བྱས་མཐུན་པར་ཡོད་ཐོག་ལ་བུད་མེད་དེས་ན་རྫུ་བྱས། རྟ་ཛིས་ནད་ལ་ཅི་ཕན་དྲིས་པས།གཞན་ཕན་མེད། ནུས་ན་རྒྱལ་པོའི་ཅང་ཤེས་ཀྱི་རྟ་བསད་ནས་སྙིང་ཁྲག་ང་ལ་སྟེར་རྒྱུ་བྱུང་ན་ཕན་སྨྲས་པས། རྟ་རྫིས་དེ་མི་ནུས་བྱས། བུ་མོས་ནད་ཆེར་སོང་འཆི་ལ་ཉེ་བ་ལྟར་བྱས་པས། ཁོའི་སེམས་ཀྱིས་མ་བཟོད་པར་དགུང་ཞིག་ཅང་ཤེས་རྟ་དེ་གསོད་་་་་་་སྙམ་སྟ་རེ་ཁྱེར་ནས་རྩར་སོང་བས། རྟས་ཤེས་ནས་བྲོས་སོ། །དེའི་ཕྱི་དགུང་སོང་བས་ཀྱང་རྟས་ཤེས་ནས་བྲོས། དེའི་ཕྱི་ཉིན་གྱི་དགུང་མོ་ཡང་སོང་ཚེ། ཅང་ཤེས་ཀྱི་རྟའི་བསམ་པ་ལ། རྟ་རྫི་འདིས་རྒྱུན་དུ་རྩྭ་ཆུ་བྱིན་པས་དྲིན་ཅན་ཡིན། སྙིང་རེ་རྗེ། ད་ཁོ་132

ལ་ཕན་ན་ང་བསད་ཀྱང་རུང་སྙམ་མ་བྲོས་པར་མགོ་བསྟན་ནས་བསྡད་པས། རྟ་རྫིས་ཀྱང་གསོད་མ་ནུས་རུང་། འདོད་པས་གདུངས་ནས་བུད་མེད་ཀྱི་དབང་དུ་སོང་བའི་མཐུས་རྟ་ཅང་་་་་་་ཤེས་ཀྱི་མགོ་ལ་སྟ་རེ་བརྒྱབ་ནས་བསད། སྙིང་ཁྲག་བླངས་ནས་བྱིན་པས། བུ་མོ་དེས་ནད་དྲག་པའི་ཁུལ་བྱས། ཞག་གཅིག་གི་འཕྲོ་ལ་ཅང་ཤེས་ཀྱི་རྟ་ཡི་མགོ་དང་རྔོག་མ་སོགས་རྟ་བསད་པའི་རྟགས་སྟོན་རྒྱུ་རྣམས་ཁྱེར་ནས། རྒྱལ་པོའི་རྩར་བྲོས་སོང་ངོ་། །དེ་ནས་རྟ་ཛིའི་བསམ་པ་ལ། ངས་ཚེ་འདི་ལ་རྫུན་སྔར་མ་སྨྲས་ད་ནི་རྒྱལ་པོ་ལ་རྫུན་སྨྲས་ན་ཡོང་ངམ་མི་ཡོང་སྙམ་ཐེ་ཚོམ་བྱུང་ནས།ཐོ་ཞིག་བརྩིགས་ནས། ངས་ཛུན་སྨྲ་བ་བཟང་ན། ཞུ་དུས་ཐོ་མི་འཇིག་པར་ཤོག མི་བཟང་ན་འཇིག་པར་ཤོག་ཅེས་བརྗོད་ནས།ཐོ་དེ་རྒྱལ་པོ་ཡིན་པའི་ཁུལ་བྱས་དྲུང་དུ་སོང་། རྒྱལ་པོས་དྲི་བ་ལྟར་བྱས་ཏེ། རྟ་རྣམས་བདེའམ་བྱས། དེའི་ལན་དུ་བདེ་ལགས་ཞུས་པས། ཐོ་ཅུང་ཞིག་འཁྲུགས་སོ། །དེ་ནས་ཀྱང་རྒྱལ་པོས་ཁྱད་པར་ཅང་ཤེས་ད་ལྟ་བདེ་བར་ཡོད་དམ་ཞེས་དྲིས་པ་ལྟར་བྱས།དེའི་ལན་དུ་བདེ་བར་ཡོད་ལགས་ཞུས་པས། ཐོ་འགྱེལ་ལོ། །ཡང་བརྩིགས་ནས་རྒྱལ་པོས་དྲི་བ་ལྟར་བྱས། རྟ་སྤྱི་བདེའམ་བྱས།ལན་དུ་བདེ་རྒྱུ་ཆེར་མ་བྱུང་ལགས་ཞུས་པས། ཐོ་མ་འཁྲུགས།ཁྱད་པར་ཅང་ཤེས་བདེ་བར་གནས་ཡོད་དམ་བྱས། ལན་དུ་རྟ་133

ཅང་ཤེས་ད་ལོ་བདག་གིས་གསོད་དགོས་བྱུང་ལགས་ཞུས་པས།ཐོ་མ་ཞིག་པར་སྔར་རྒྱུན་ལྟར་གནས་པ་བྱུང་། ཡང་རྒྱལ་པོས་རྟ་ཅིའི་ཕྱིར་བསད་ཅེས་དྲིས་པ་ལྟར་བྱས། དེའི་ལན་དུ་བུ་མོ་ཞིག་བྱུང་ནས་བཟའ་མི་བྱས་ཚུལ་ནས་བཟུང་མཇུག་གི་བྲོས་ཚུལ་གྱི་བར་རྒྱས་པར་ཞུས་པས། ཐོ་མ་ཞིག་པ་ཙམ་དུ་མ་ཟད་སྔར་བས་བརྟན་པར་གནས་ཚེ། རྟ་རྫིའི་བསམ་པ་ལ། ངས་ཚེ་གང་པོ་འདི་ལ་རྫུན་གཅིག་ཀྱང་མ་ལབ་པས་ད་བར་བདེ་བ་བྱུང་། ད་དུང་ཡང་ཛུན་མ་སྨྲས་ན་བདེ་བའི་ཚོད་ན་གདའ། གལ་ཏེ་ད་རེས་མ་བདེ་རུང་། ཤི་ན་ཕྱི་མར་བདེ་བས། སྲོག་ལ་བབས་ཀྱང་ད་རེས་རྒྱལ་པོ་ལ་རྫུན་མི་ཞུ་བར་དྲང་པོར་ཞུ་སྙམ་པ་བྱུང་། དེ་ནས་རྒྱལ་པོ་གཉིས་ཀྱི་གཅིག་གིས་བུ་མོ་བོས་ནས་སྐོག་ཏུ་སྦས་ནས་བཞགགཅིག་གིས་རྟ་ཛི་བོས་ནས། རྒྱལ་བློན་མི་མང་འཚོགས་པའི་དཀྱིལ་ནས། རྒྱལ་པོས་རྟ་རྫི་ལ། རྟ་རྣམས་བདེ་བར་ཡོད་དམ་གསུངས་པས། རྟ་ཛི་ན་རེ། ད་ལོ་བདེ་རྒྱུ་ཆེར་མེད་ལགས་ཞུས་པས། འོ་ན་ཁྱད་པར་ཅང་ཤེས་ད་ལྟ་བདེ་བར་ཡོད་དམ་གསུངས་པས། ཅང་ཤེས་རྟ་ད་ལོ་གསོད་དགོས་བྱུང་ལགས་ཞུས་པས། དེ་ཅིའི་ཕྱིར་བསད་གསུངས། སྔར་གྱི་བུ་མོ་དེ་བྱུང་ནས་མཇུག་གི་བྲོས་ཚུལ་བར་རྫུན་གྱི་བསྲེ་སླད་མེད་པར་དྲང་པོར་ཞུས་པས་་་་་་དེར་འཚོགས་པ་ཀུན་ངོ་མཚར། རྒྱལ་པོ་གཞན་དེའི་རྒྱལ་སའི་134

ཕྱེད་ཐོབ་པས། རྒྱལ་པོ་ཡང་ཐུགས་དགའ་ནས་རྟ་ཛི་དེ་ཡང་གོ་ས་སྤོས་ཏེ། བློན་པོ་ཞིག་གི་གོ་སར་བཞག་ནས། མི་ཀུན་གྱི་བདེན་རྫུན་གྱི་དབང་པོ་བྱས་སྐད། དེ་བཞིན་དུ་རྫུན་མ་སྨྲ་བར་དུས་རྒྱུན་དུ་དྲང་པོར་སྨྲས་ན་ཕན་ཡོན་དེ་དང་དེ་འདྲ་བ་གཞན་ཡང་མང་པོ་འབྱུང་བས། དེས་ན་འོ་སྐོལ་རྣམས་ཀྱིས་རྫུན་སྤངས་ནས་རྟག་ཏུ་གཏམ་དྲང་པོར་སྨྲས་ན་ལེགས་སོ། །སྔོན་རྒྱལ་པོ་ཚངས་བྱེན་ཞེས་བྱ་བ་བློ་དང་ལྡན་པ་ཞིག་ཡོད་པ་དེས། བྲམ་ཟེ་མཆོག་སྲེད་སོགས་མཁས་པ་རྣམས་འདུས་ཏེ་རྩོད་པ་ན། མཁས་པ་མཆོག་སྲེད་ལ་རྒྱལ་པོ་མགུ་སྟེ། རང་གི་བུ་མོ་གསེར་མདོག་ཅན་ཁྱེམ་ཐབ་ཏུ་བྱིན་པས། བུ་མོའི་བསམ་པ་ལ་འདི་བས་ང་མཁས། ང་བས་མཁས་པ་ཞིག་བྱུང་ན་དེའི་ཁྱིམ་ཐབ་བགྱེད་དོ། །སྨྲས་སོ། །དེ་ལ་བྲམ་ཟེ་མཆོག་སྲེད་སེམས་འཁྲུགས་ཏེ།ང་ལྟ་བུའི་མཁས་པར་མི་མགུ་ན། བུ་མོ་ཁྱོད་ཀྱི་མགོ་བསྐོར་རོ་སྙམ། གླེན་པ་ཞིག་བཙལ་བས། མཐའ་ཞིག་ན་གླང་རྫི་གཟུགས་བཟང་ཞིང་འདུ་ཤེས་གླེན་པ་གཅིག་ཤིང་སྡོང་ཞིག་གི་ཡལ་གའི་རྩེ་མོ་ན་བསྡད། རྩ་བ་གཅོད་པ་ཞིག་འདུག་པ་དེ་ལ་དཔགས་ནས་གླེན་པ་ཡིན་པར་ཤེས་ཏེ། དེ་གསང་ནས་ཁྲིད་འོངས་གྲིབ་མ་ལ་བཞག འོ་མས་སྐུ་མཉེ་བྱས། ཨོཾ་སྭསྟི་བྱ་བ་བསླབས་ནས་ཁ་ཏོན་བྱེད་དུ་བཅུག དེ་ནས་བདག་ལ་སློབ་དཔོན་ང་ལས་ཆེས་135

ཤིན་ཏུ་མཁས་པ་ཞིག་ཡོད་པ། དེ་བུ་མོའི་ཁྱིམ་ཐབ་དང་རྒྱལ་པོའི་མཆོད་གནས་སུ་འབུལ་ཞུས་ནས། གླེན་པ་ལ་པཎྜི་ཏའི་ཆས་བསྐོན་ནས་ཁྱོད་ཀྱིས་མི་མང་འཚོགས་པའི་དབུས་སུ་སོང་དུས་ཨོཾ་སྭསྟི་བརྗོད་ལ་མེ་ཏོག་རྒྱལ་པོའི་སྤྱི་བོར་ཞོག གཞན་སུ་ལ་ཡང་གཏམ་ལན་མ་འདེབས་བྱས་ཁྲིད་པས་མི་ཀུན་གྱིས་མཁས་པ་མཆོག་སྲེད་ལས་ལྷག་པའི་ཁོང་གི་སློབ་དཔོན་མཁས་པ་་་་་་་་་་འབྱོན་པ་ལ། ལྟད་མོ་བལྟ་ཟེར་སྐྱེ་བོ་ཕོ་མོ་ཀུན་འདུས་པའི་ཁྲོད་དུ་ཁྲི་སོ་སོ་ལ་རྒྱལ་བློན་བུ་མོ་བྲམ་ཟེ་མཆོག་སྲེད་བཅས་བཞུགས།ཀུན་གྱེ་གོང་དུ་བླུན་པོ་དེ་བཞག་པས་རྒྱལ་པོའི་སྤྱི་བོར་སྐེ་ཏོག་་་་བཞག་ནས། སྔར་བསླབས་པ་བརྗེད་ནས། ཨོཾ་སན་ཀྲུ་ར་བྱས་པས། དེ་བོད་སྐད་དུ་བསྒྱུར་ན་མོ་མཚན་གྱི་ལྕེ་རིང་ཞེས་ཕྱིན་ཅི་ལོག་ངོ་ཚའི་གཏམ་ཡིན་པས། དེ་ཐོས་པས་དེར་འཚོགས་པ་ཀུན་ཁ་སྐྱེངས་ངོ་ཚ་ཁོང་འཛུམ་ཤོར་ཅོ་འདྲི་བར་བརྩམས་པ་ན།བྲམ་ཟེ་མཆོག་སྲེད་ན་རེ། དེ་ཉིད་ཀྱིས་འདི་མཁས་པ་ཡིན་ཏེ།ཨོ་དང་། སན་དང་ཀྲུ་དང་། རའི་སྒྲ་ལས་དྲངས་ནས་འདི་སྐད་ཅེས་བྱའོ། །ཞེས་གསུངས་ཏེ། ཐམས་ཅད་ཀྱི་སྤོབས་པ་བཅོམ་པ་དང་། བུ་མོ་དེས། ཨ་ཏི། ཀ་པ། ཙི་ཏེ། ཝ་ག བི་ཤྭ ཞེས་པ་བོད་སྐད་དུ་བསྒྱུར་ན་ཁྱད་པར་འཕགས་པའི་ངག་འགའ་ཞིག་་་་གདའ་འམ་དྲིས་པས། ལན་ཅི་ཡང་མ་བྱུང་། ཡང་མཆོག་སྲེད་136

ན་རེ། ངའི་བླ་མ་མཁས་པ་ཆེ་ན་པོ་ཡིན་པས། བུད་མེད་ལ་ལན་ག་ལ་འདེབས་ཞེས་ཚིག་སྐྱོབས་སྨྲས་སོ། །དེ་ནས་རྒྱལ་པོའི་བུ་མོས་གླེན་པ་དེ་གཙུག་ལག་ཁང་དུ་ཁྲིད་ནས་བསྟན་པ་ན། ཡར་གྱི་བདེར་གཤེགས་སྐུ་གཟུགས་སོགས་ལ་མིག་མི་ཆགས་པར། མར་གྱི་སྒོ་རྒྱབ་སྲིད་པའི་འཁོར་ལོའི་དུད་འགྲོའི་བ་གླང་མཐོང་བས། སྔར་གྱེ་བ་ལང་ཚོ་དྲན་ཏེ་ལག་པ་བརྐྱངས་ནས་ངག་ཏུ་མ་ཧེ་ལ་སོགས་འབོད་པའི་སྒྲ་བྱུང་བས།བྲམ་ཟེ་མཆོག་སྲེད་ཀྱིས་མགོ་སྐོར་བཏང་བར་ཤེས་ནས། བུ་མོའི་བསམ་པ་ལ། ང་ལ་འདི་ལྟ་བུ་བྱེད་སྟེང་ལ། འདི་ལ་མཆོག་སྲེད་ལས་མཁས་པ་ཞིག་བྱ་སྙམ། གླེན་པ་བ་གླང་རྫི་དེ་ལ་བློ་སྦྱོང་དུ་བཅུག་པས་བློ་ནུས་མེད་ཚེ། ལྷ་མོ་དབྱངས་ཅན་མའི་སྐུ་གཟུགས་ཡོད་པའི་ལྷ་ཁང་ཞིག་ཏུ་བཞག་ནས། ལྷ་མོ་དབྱངས་ཅན་མ་སྒྲུབ་ཏུ་བཅུག ཡུན་རིང་བསྒྲུབས་པས་མ་གྲུབ་ཚེ། རང་གི་གཡོག་མོ་ནག་མོ་ཞེས་བྱ་བའི་བུ་མོ་ཞིག་ཡོད་པ་ལ། ཁྱོད་ལྷ་ཁང་གི་དབྱངས་ཅན་མའི་སྐུ་རྒྱབ་ན་སྡོད་ལ་ཐོ་རངས་ཀྱི་དུས་སུ་ཅི་་་་འདོད་དྲིས། ཁོ་དངོས་གྲུབ་འདོད་ཅེས་ལག་པ་བརྐྱངས་བྱུང་ན།རང་གི་ཁ་ནས་བྱུང་བའི་ལ་དུ་ཞིག་དེའི་ཁར་ཆུག་ཅིག་སྨྲས་པས།གཡོག་མོས་ཀྱང་དེ་ལྟར་བྱས་པས། རྫི་བོ་གླེན་པ་དེའི་བསམ་པ་ལ། དབྱངས་ཅན་མས་མངོན་སུམ་དངོས་གྲུབ་གནང་བ་ཡིན་137

སྙམ་ཡིད་གཉིས་ཐེ་ཚོམ་མེད་པར་ཁ་རུ་ཟོས་པའི་མོད་ལ། མགོ་བཏུམས་སངས་པ་བཞིན། མི་ཤེས་པ་ཀུན་སངས། སྤྲིན་བྲལ་མཁའ་ལ་ཉི་མ་ཤར་བ་བཞིན་དུ། བློ་གྲོས་ཀྱི་སྣང་བ་ཕྱོགས་མེད་དུ་རྒྱས་ཏེ། ཤེས་བྱའི་གནས་ཐམས་ཅད་ས་ལེར་གཟིགས་པས།བྲམ་ཟེ་མཆོག་སྲེད་ལས་ཀྱང་མཁས་པ་ཆེན་པོར་གྱུར་ཏོ།།དེ་ནས་བུ་མོས་སྔར་དྲིས་པ་ལན་མ་བྱུང་བ་རྣམས་དྲིས་པས།ལན་དུ་སྡེབ་སྦྱོར་གྱེ་བསྟན་བཅོས་གཞོན་ནུ་མ་འབྱུང་བ་ཆུང་བ་གསུམ་མཛད་དོ། །དེའི་དུས་སུ་པཎྜི་ཏ་ནག་མོའི་ཁོལ་པོ་ཞེས་འཇིག་རྟེན་དུ་གྲགས་སོ། །དེ་ལྟ་བུའི་མཁས་པ་ཆེན་པོ་དེས།གཞན་གྱི་བཞིན་གྱི་དཀྱིལ་འཁོར་མཐོང་བ་ཙམ་གྱིས་ལུས་ཇི་་་་་་་ལྟར་གནས་པ་རྟོག་པ་ལས། རྒྱལ་པོའི་བཙུན་མོའི་སྐུ་འདྲ་ཞིག་བཟོས་ནས། འདི་བཙུན་མོ་དང་འདྲའམ་ཞེས་བསྟན་པས། ཤིན་ཏུ་འདྲ་སྟེ་འོན་ཀྱང་སྒྱེ་གནས་ཀྱི་ཐད་ན་སྨེ་བ་ཞིག་ཡོད་པ་དེ་་་་་་འདི་ལ་ཆད་འདུག་བྱས་པས། དེ་བརྟགས་པས་དེ་ཁོ་ན་ལྟར་བྱུང་བ། རྒྱལ་པོ་ན་རེ། འདི་ལྟ་བུ་བདག་གིས་ཀྱང་མ་རྟོགས་ན།འདིའི་ཤེས་ལུགས་ཀྱིས་བཙུན་མོ་ལ་འདོད་ལོག་སྤྱོད་པ་ལ་་་་་་་་་་ཞུགས་ནས་མཐོང་བ་ཡིན་ངེས་སྙམ། པཎྜི་ཏ་དེ་སྒྱུགས་སོ། །དེ་ནས་དུས་རིང་ཞིག་ན། སྙན་དངགས་ལ་སོགས་པའི་མཁན་པོ་རྒྱལ་པོ་ཉིད་ཀྱི་ཐད་དུ་འཇོག་པ་ལ། བརྟགས་པས་སྔར་གྱི་པཎྜི་138

ཏ་དེ་བས་མཁས་པ་་ཞིག་གཞན་ན་མེད་པར་རྟོགས་ཏེ། སྤྱུགས་པ་བཙལ་བས་མ་རྙེད། མཁས་པ་གཞན་བརྟག་པའི་ཕྱིར། ཆུ་ཡི་ནང་གི་པདྨོ་ལ། །འདར་བར་བྱེད་པའི་རྒྱུ་ནི་གང་། །ཞེས་ཤླཽ་ཀ་ཕྱེད་གཉིས་པ་འདི་བྲིས་ནས། དགེ་འདུན་གྱི་གནས། རྒྱལ་པོའི་ཁབ། དྷ་རི་མ་དང་། ཆང་འཚོང་མའི་ཁང་པ་སོགས་སུ་བཏང་།འདིའི་རྒྱུ་མཚན་ཤེས་པ་བྱུང་ན་བྱ་དགའ་ཆེན་པོ་སྟེར་ཞེས་་་་་་་་་བསྒྲགས་པས། བྱ་དགའ་དོན་དུ་གཉེར་བ་མང་པོས་ལན་སོ་སོར་སྨྲས་ཀྱང་། ལན་དེ་ཀུན་ལ་རྒྱལ་པོས་གཟིགས་པས་ཐུགས་ལ་མ་བབས། རེ་ཞིག་ནག་མོའི་ཁོལ་པོ་པཎྜི་ཏ་དེ་ཆང་འཚོང་མའི་ཁང་པ་ན་བསྡད་ཡོད་པའི་ཚེ། ཆང་ཉོ་བའི་མི་རྣམས་ཀྱིས་སྔར་གྱེ་ཡ་མཚན་ཆེ་བའི་གཏམ་གླེང་བས། ནག་མོའི་ཁོལ་པོ་པཎྜི་ཏ་དེས།པདྨ་འདར་བའི་རྒྱུ་ནི། ཕྱི་དྲོ་ཉི་མ་ནུབ་རིར་ཡོལ་དུས་བུང་བ་པདྨོར་ཞུགས་ནས་བཅུད་ལེན་པའི་བར་ལ་ཉི་མ་ནུབ་པས། པདྨོ་ཁ་ཟུམ་ཚེ་བུང་བ་འཕུར་བར་འདོད་ནས་ནང་ནས་འཕུར་ཚེ་་་་་་པདྨ་འདར་བ་ཡིན་པ་ཤེས་ནས་སྨྲས་པ། བུང་བ་ཞུགས་ཚེ་ཉི་མ་ནུབ། །འཕུར་བར་འདོད་པ་འདར་བའི་རྒྱུ། །ཞེས་པའི་ཤླཽ་ཀ་ཕྱེད་དང་སྔར་གྱི་རྒྱུ་མཚན་གྱེ་ཤོ་ལོ་ཀ་ཕྱེད་གཉིས་ཀྱིས་ཤོ་ལོ་ཀ་ཕྱེད་གཅིག་བྱུང་ངོ་། །དེར་ཆང་འཚོང་མ་བྱ་དགའ་ལ་རྔམ་པས པཎྜི་ཏ་བསད་ནས་རོ་ས་འོག་ཏུ་སྦས་ཏེ། རྒྱལ་པོའི་ཐད་དུ་ཤོ་ལོ་ཀ་139

ཕྱེད་པ་དེ་ཁྱེར་ནས་ཕྱིན་པས་ཐུགས་ལ་བབས་ནས་ཤིན་ཏུ་་་་་་་་་དགྱེས། འདི་སུས་ཤེས་དྲིས་པས། ཆང་འཚོང་མས་བདག་གིས་ཤེས་སོ་ཞུས་པས། རྒྱལ་པོས་བརྟགས་པས་དེ་མ་ཡིན་པར་ཤེས་ཏེ།སླར་དྲིས་ཀྱང་མ་བཤད་པས། ཆང་འཚོང་མའི་ཁང་པ་བསློགས་པས་རོ་རྙེད་པ་ལས། དེ་དབང་ཕྱུག་ཆེན་པོས་སླར་སོས་པར་བྱས་སོ། །སྔོན་རྒྱ་གར་གྱི་གཙུག་ལག་ཁང་ཞིག་ན། མཁན་པོ་བགྲེས་པོ་ཞིག་ཡོད་པ་དེའི་བསམ་པ་ལ། ན་ཚོད་རྒན་ལ་ཅི་ཡང་མི་ཤེས་པ་འདིས་ཅི་ཡོང་། ད་ནི་ཐོས་པ་བཙལ་བར་བྱའོ་སྙམ་ནས་ཐོས་པ་ལ་བརྩོན་པ་ན། ཕྱོགས་དེའི་རྒྱལ་པོ་རྙརྨ་པ་ལ་ཞེས་བྱ་བ་ན་རེ།ཁྱོད་ལ་མཁས་པ་ཞིག་བྱུང་ཙ་ན། ཤིང་འདི་ལ་ཡང་འབྲས་བུ་སྐྱེའོ་ཞེས་ཤིང་སྐམ་པོ་ཞིག་བསྟན་ནོ། །དེ་ཐོས་པ་དང་རྟ་མགྱོགས་པ་ལ་ལྕག་གིས་བརྒྱབ་པ་བཞིན་དུ་གྱུར་ཏེ། འཇམ་དབྱངས་ལ་གསོལ་བ་བཏབ་པས་ཞག་བདུན་ནས་མཁས་པའི་་་་་དབང་པོར་གྱུར་ཏེ་རྒྱལ་པོའི་ཐད་དུ་སོང་ནས། ཁྱེད་ཀྱི་ཤིང་སྐམ་པོའི་འབྲས་བུ་ཁྱེར་ཤོག་ཅེས་སྨྲས་པས། རྒྱལ་པོ་དྷརྨ་པ་ལ་ངོ་མཚར་སྐྱེས། རྒྱལ་པོ་དེ་ལ་སོགས་པ་ཐམས་ཅད་ཀྱིས་བཀུར་རོ། །སྔོན་མ་ག་རྙ་བཟང་མོས་སངས་རྒྱས་འཁོར་བཅས་སྤྱན་དྲངས་ཚེ། སྟོན་པས་བཀའ་སྩལ་པ། དགེ་སློང་ཛུ་འཕྲུལ་དང་ལྡན་པ་རྣམས་ཀྱིས་ཚུལ་ཤིང་ལོངས་ཤིག་དེར་འགྲོའོ། །ཛུ་འཕྲུལ་དང་མི་140

ལྡན་པ་རྣམས་གྲོང་དུ་བསོད་སྙོམས་ལ་སོང་ཞིག་གསུངས་པས།ཐམས་ཅད་ཀྱིས་དེ་ལྟར་བྱས་པ་ན། པཎྜི་ཏ་མཁས་ཤིང་ཛུ་འཕྲུལ་དང་མི་ལྡན་པ་ཞིག་གིས་ཀྱང་ཚུལ་ཤིང་བླངས་པ། གཞན་ན་རེ། ཁྱེད་ལ་ཛུ་འཕྲུལ་མེད་དོ་བརྗོད་པས། ཁོང་ན་རེ། ཁོ་བོས་སྤང་བར་བྱ་བ་ནི་སྤངས། རྟོགས་པར་ནུས་པའི་ཤེས་རབ་ནི་ཡོད་པས་རྫུ་འཕྲུལ་ད་ལྟ་ཉིད་དུ་བསྒྲུབས་པས་ཆོག་གིས་ཁྱེད་རྣམས་ཅུང་ཟད་ཅིག་བཞུགས་ཤིག་ཟེར། དེ་ཉིད་དུ་བསྒོམས་པས་ཛུ་འཕྲུལ་ཐོབ་པ་བསྟན་པས་ཀུན་དད་དེ། ཐམས་ཅད་ཛུ་འཕྲུལ་གྱིས་ནམ་མཁའ་ལ་ཡར་གྱེན་དུ་འཕགས་ནས་ཕར་གཤེགས་སོ། །དེ་བཞིན་དུ་བླ་མ་མཁས་པ་བསྟེན། ལྷག་པའི་ལྷ་ལ་གསོལ་བ་འདེབས་བཞིན་ཐོས་པ་བཙལ་ན། བླུན་པོ་བ་གླང་རྫི་ཡང་མཁས་པའི་དབང་པོར་འགྱུར་ཞིང་། མཁས་པར་གྱུར་ནས་བསྒོམས་ན་ཉམས་རྟོགས་ཀྱང་མྱུར་དུ་སྐྱེ་བས། དེས་ན་འོ་སྐོལ་རྣམས་ཀྱིས་བླ་མ་མཁས་པ་བསྟེན་ནས་དམ་པའི་ཆོས་ཡང་ཡང་ཉན་ཏེ་ཐོས་པ་རྒྱ་ཆེན་པོ་བཙལ་ནས་སྒོམ་ལ་སྦྱོར་བར་བྱའོ། ། ་སྔོན་ཡུལ་ཡངས་པ་ཅན་གྱེ་ཁྱེམ་བདག་ཀུན་དགའི་ཆུང་མ་ལེགས་སྦྱིན་མ་ལ་ཁྱེའུ་ཞིག་བཙས་པས། ཕ་མ་ཆོས་ལ་སྤྱོད་ཚེ་དགའ་ནས་ལྕེ་ལས་འོད་ཟེརྂ་འཕྲོས་པ་ཕ་མ་ལ་ཕོག་པས་བྱམས་པ་ལ་ལྷན་ལྷན་གནས་པ་བྱུང་། དེ་ཁྱེར་ནས་གྲོང་ཁྱེར་གྱི་བཞི་141

མདོར་ཕྱིན་པས་ལྕེ་ལས་འོད་ཟེར་འཕྲོས། གྲོང་ཁྱེར་བ་ཐམས་ཅད་ཀྱང་བྱམས་པ་ལ་གནས་པ་བྱུང་ཚེ། མིང་ལ་ཁྱེའུ་བྱམས་པ་ཞེས་བཏགས་སོ། །ཆེར་སོང་བླ་མ་ཀུན་བཟང་གི་དྲུང་ནས་རབ་ཏུ་བྱུང་སོ་ཐར་གྱི་སྡོམ་པ་གནང་བ་ཡབ་ཡུམ་སྲས་བཅས་ཀྱིས་་་་་ཐོབ་བོ། །འབྱོར་བ་དཔག་མེད་ཡོད་པ་སྐྱབས་གནས་དང་། སྙིང་རྗེའི་ཡུལ་དང་། གློ་བུར་དུ་ལྷགས་པ་སོགས་ལ་ཆགས་པ་མེད་པར་བྱིན། ཡབ་ཡུམ་སྲས་གསུམ་གྱིས་ཆགས་སྡང་མི་དགེ་བའི་གནས་ཐམས་ཅད་སྤངས་ཏེ། བདེ་བ་ནས་བདེ་བའི་གནས་སུ་ཕྱིན་ཏེ། གནས་གང་ལ་ཆགས་པ་སྤངས་ཏེ། ཆགས་པ་མེད་པར་འགྲོ་བའི་དོན་མཛད་དོ། །སྔོན་ཡུལ་མ་ག་རྙའི་ཁྱེའུ་ཟླ་བ་ཞེས་བྱ་བས་ཆུང་ནས་བཟུང་སྟེ་མ་ནུས་པ་སྐྱོང་བ་དང་། ཡོན་ཏན་ཅན་ལ་མཆོད་ཅིང་བསྟོད་པ་དང་། བྱམས་དང་སྙིང་རྗེ་ལྡན་པ་ཀུན་གྱིས་གོང་དུ་འཁུར་བ་དང་། ལྷ་རྣམས་ཀྱིས་ཀྱང་སྡོང་གྲོགས་རྒྱ་ཆེན་པོ་བྱེད་དོ། །དེ་བླ་མ་སངས་རྒྱས་ཡེ་ཤེས་ཀྱི་དྲུང་དུ་རབ་ཏུ་བྱུང་། རྒྱུད་ཚོད་མཐོ་བའི་སྡོམ་པ་གསུམ་ག་ཐོབ་པ་བྱུང་། མཚན་ཀྱང་ཡེ་ཤེས་སྙིང་པོར་བཏགས་སོ། །དེ་ནས་དུས་གསུམ་གྱི་སངས་རྒྱས་ཐམས་ཅད་སངས་རྒྱས་ཤིང་སྐུ་བསྟེན་པའི་ཤིང་དྲུང་དུ་་་་་་་པདྨ་འདམ་གྱིས་མ་གོས་པ་བཞིན་དུ། གྲོང་ཡུལ་གྱི་འདུ་འཛིའི་རྣམ་གཡེང་ཐམས་ཅད་སྤངས། ཉན་རང་གི་སེམས་ཀྱིས་ཤིན་ཏུ་142

དབེན་པའི་དགོན་པ་བསྟེན་ཏེ་གཞན་དོན་འབའ་ཞིག་ལས་མ་་་་གཡོས་པར་བཞུགས་སོ། །སྔོན་མ་ག་རྙའི་ཡུལ་པདྨ་ཅན་གྱི་ཁྱེའུ་དགེ་འདུན་འཕེལ་ཞེས་བྱ་བས་ཆུང་དུས་ལོ་དྲུག་བདུན་ཙམ་་་་་་་ནས་ཆོས་གོས་རྣམ་གསུམ་ཁྱེར་ཤོག་ཟེར། དེ་རབ་ཏུ་བྱུང་བས།གཞན་གྱེ་ཁྱེའུ་མང་པོ་ཡང་རབ་ཏུ་བྱུང་ངོ་། །དེ་ཐམས་ཅད་ཁེ་གྲགས་དང་རྙེད་བཀུར་ཡིད་ལ་མ་བྱས་པར་རི་དྭགས་བཞིན་དུ་རི་ཁྲོད་དབེན་པར་གནས། རི་དྭགས་ཤི་བའི་རོ་ལྟར་རྣམ་པར་མི་རྟོག་པ་དངོས་པོ་ཐམས་ཅད་ལ་ཆགས་པ་མེད་པ་བྱས་པས་ལྷ་ཀླུ་དགའ་ཡུལ་ཕྱོགས་ལ་ཆར་ཆུ་དུས་སུ་བབས། མུ་གེའི་སྒྲ་མི་གྲགནད་མེད་བདེ་བར་གྱུར། གྲོང་ཁྱེར་གྱི་ཁྱེའུ་ཕལ་ཆེར་ཆོས་ལ་བཀོད་དོ། །ཡང་སྔོན་ཡུལ་སེར་སྐྱའི་བྲམ་ཟེའི་ཁྱེའུ་གསལ་བ་ཞེས་བྱ་བ། བླ་མ་བློ་གྲོས་འཇིགས་མེད་ཀྱི་དྲུང་དུ་རབ་ཏུ་བྱུང་སྟེ།འཇིག་རྟེན་འདིའི་ཐེ་ཚོམ་ཐམས་ཅད་སྤངས་ནས་ལོ་ལྔ་བཅུ་རྩ་ལྔའི་བར་དུ་སྒྲུབ་པ་ལ་ནན་ཏན་གཅེས་སྤྲས་བྱས་སོ། །སྔོན་ཡུལ་ཀོའུ་ཤཾ་དྷིའི། རྒྱལ་བུ་ཆགས་པ་མེད་པས་རྒྱལ་སྲིད་ལ་ཆགས་པ་སྤུ་ཙམ་ཡང་མེད་པར་སྤངས་ནས། བླ་མ་ཆགས་པ་མེད་པ་བསྟེན་ཏེ་ལོ་མའི་སྤྱིལ་བུ་ཞིག་གི་ནང་དུ་ལོ་ཉི་ཤུ་རྩ་དགུའི་བར་དུ་་་་་་་་་གཉིད་དང་ལེ་ལོ་སྤངས་ཏེ། རྒྱུན་ཆད་མེད་པར་འགྲོ་བའི་དོན་ལ་བརྩོན་འགྲུས་ཆེན་པོ་བྱས་སོ། །དེ་བཞིན་དུ་གང་ལ་ཆགས་པ་143 ་

མེད་པར་རབ་ཏུ་བྱུང་ནས་རི་ཁྲོད་དབེན་པའི་གནས་སུ། འགྲོ་ཀུན་དོན་དུ་སངས་རྒྱས་ཐོབ་ཕྱིར་བླ་མའི་བཀའ་བཞིན་སྒྲུབ་པ་ལ་བརྩོན་པར་བྱའོ། །སྔོན་ལྷ་རྗེ་བསམ་གཏན་བྱ་བ་ལ། གཉན་ཆེན་ཐང་ལྷས་ཟླ་བ་གཅིག་གི་བར་དུ་འཚོ་བ་བཟང་པོ་དྲངས།ཡང་འཕགས་པ་བྱང་ཆུབ་དཔོན་གཡོག་ལ་ཐང་ལྷས་གཡག་རྒོད་ཀྱི་ཞོ་དར་མང་པོ་ཟླ་བ་གཅིག་གི་བར་དུ་དྲངས། ཕེབས་ཁར་དངུལ་སྒ་ཞིག་ཕུལ་བ་ད་དུང་དགེ་འདུན་རྒྱལ་པོའི་དཀོར་་་་་་་་་་མཛོད་ན་ཡོད་སྐད། རྗེ་བཙུན་མི་ལ་རས་པ་ལ། ལྷའི་བུ་མོ་བདུན་གྱིས་འབྲས་དཀར་མོའི་འཚོ་བ་དྲངས། ཚེ་རིང་མཆེད་ལྔས་འདོད་ཡོན་གྱི་བྱེ་བྲག་བསམ་གྱིས་མི་ཁྱབ་པ་དྲངས། དེས་ན་འདོད་པ་ཐམས་ཅད་སྤངས་ནས་དབེན་པའི་གནས་སུ་སྙིང་ནས་ཆོས་བཞིན་བྱས་ན། འདོད་པ་ཆུང་བའི་ཆོས་པ་དེ་དག་ལ།འདོད་པ་ཆུང་བས་མིས་མཆོད་པ་སྨོས་ཅི་དགོས། ལྷས་ཀྱང་མཆོད་པ་ཡིན་པས། དེས་ན་འོ་སྐོལ་རྣམས་ཀྱིས་དུས་རྒྱུན་དུ་འདོད་ཆུང་ཆོག་ཤེས་བྱེད་པ་གལ་ཆེ།སྔོན་གནོད་སྦྱིན་ལྔས་ཝཱ་རཱ་ཎ་སཱིའི་མི་ལ་གནོད་ནས་མི་མང་པོ་ཤི་ཚེ་རྒྱལ་པོ་བྱམས་པའི་སྟོབས་ཀྱིས་སེམས་ཅན་ཐམས་ཅད་ལ་བྱམས་པ་སྒོམས་ཤིག་གསུངས་པས། ཀུན་གྱིས་བྱམས་པ་བསྒོམས་པས་གནོད་སྦྱིན་ལྔས་གནོད་མ་ནུས། སྔོན་སངས་རྒྱས་144

ཀྱིས་ཀྱང་བདུད་སྡིག་ཅན་བྱེ་བ་དུང་ཕྱུར་མང་པོ་བྱམས་པའི་་་་་་སྟོབས་ཀྱིས་ཕམ་པར་མཛད་གསུངས། སྔོན་བྲམ་ཟེ་ཞིག་གིས་ལམ་གྱེ་བཞི་མདོ་ན་ཉལ་བའི་མཛེ་མོ་ཞིག་འདུག་པ་སྙིང་རྗེ་ནས།རྒྱབ་ཏུ་ཁུར་དབེན་པའི་གནས་སུ་བཞག་པ་གཞན་གྱེས་མཐོང་ནས་བྲམ་ཟེ་རིགས་ལས་ཉམས་སོ་ཟེར་འཕྱ་སྨོད་སྐུར་བ་་་་་་་་་་་་་འདེབས་པ་བྱུང་ཡང་དེ་ལ་མ་འཛེམས་པར་ཡང་ཡང་སྔས་ཁར་སོང་། ཟས་བྱིན་གོས་གཡོགས་སྐྱབས་འགྲོའི་དམིགས་རིམ་བསྟན། སྐྱབས་འགྲོ་བྱེད་དུ་བཅུག རྨ་བཀྲུས་སྨན་གྱེས་གསོས་ནས་ནད་ལས་ཐར་པར་བྱས་སོ། །སྔོན་རྟོགས་ལྡན་ཞིག་གིས་བསིལ་བའི་ཚལ་གྱེ་དུར་ཁྲོད་དུ། མི་ཤི་བའི་རུས་པ་གདན་དུ་བཏིང་། དམན་པའི་གོས་གྱོན། རོ་ཟས་ཟོས། རོ་ལྟར་ཉལ་ནས་ཡོད་པ་ལ། ཉིན་གཅིག་སྤྱང་མོ་ཞིག་གིས་རོ་ཡོད་བཞིན་དུ་བཞག་ནས། རྟོགས་ལྡན་ལ་འཛིངས་པ། མི་དམར་པོ་ཞིག་གིས་མདའ་བརྒྱབ་པས། སྤྱང་མོ་རྨས་པར་སྙིང་རྗེ་ཆེན་པོ་སྐྱེས་ནས་རྟོགས་ལྡན་རོ་ཉལ་ལངས་ནས།རང་གི་ལུས་ཀྱི་སྣག་ཤ་བཅད་ནས་བྱིན།སྤྱང་མོ་གསོས་པས། རིང་པོ་མ་ལོན་པར་སོས་པར་གྱུར། ལན་ཅིག་ཡང་སྤྱང་མོ་དེས་བཟུང་ཡང་རྟོག་མེད་དུ་གནས་པ་ན་་་་་་་་་མཁའ་འགྲོ་མ་ཞིག་བྱུང་ནས། ཅི་དགའ་འབུལ་ཟེར། འོ་ན་སྦྱང་མོ་ཤ་ཟ་མོ་འདི་དག་པའི་ཞིང་ཁམས་སུ་དྲོངས་བྱས་པས། དེ་ཡི་145

སྙིང་དེ་བཏོན་ནས་སྣང་སྟོང་འོད་དུ་ཡལ་ནས་སོང་། ཡང་སྔོན་རྒྱལ་བུ་བློ་གྲོས་འཕེལ་གྱེས། བྱམས་དང་སྙིང་རྗེ་བྱང་ཆུབ་ཀྱི་སེམས་འབའ་ཞིག་བསྒོམས། ཡབ་ལ། སེམས་ཅན་ཐམས་ཅད་ཕ་མ་ཡིན་པས།གནོད་འཚེ་བྱེད་མི་རུང་ཞེས་ཆོས་བསྟན། ནག་ཅན་གྱེ་མི་བཙོན་དུ་བཟུང་བ་རྣམས་ཀྱང་ཐར་པར་བྱས། དེ་ནས་ཡུལ་གཞན་ཞིག་ཏུ་ཕྱིན་པའི་ལམ་ནས་གཅན་གཟན་མང་པོར་འཕྲད་ཀྱང་བྱམས་པ་བསྒོམས་པས་གནོད་པ་མ་བྱས། ཡུལ་གཅིག་ཏུ་ཕྱིན་པས། རྒྱལ་པོ་འཇིགས་བྱེད་ཅེས་བྱ་བའི་བཙུན་མོ་ཞིག་གི་ཁོག་ཏུ་ཀླུ་བདུད་ཞུགས་ནས་རྒྱལ་པོ་བསད། དེ་ནས་མི་མང་པོ་བསད་ནས་ཟོས་སོ། །དེ་དུས་མི་གཅིག་ལ་ཟ་རེས་བབས་ནས་འགྲོ་བ་སྙིང་རྗེ་ནས་དེའི་ཚབ་ཏུ་སོང་བས་བཙུན་མོ་མཛེ་ནད་་་་་ཀྱིས་ཐེབས་པའི་སྣ་ནས་དུག་སྦྲུལ་ཞིག་བྱུང་ནས་ཟ་གྲབས་བྱས་ཚེ། བྱམས་པའི་ཏིང་ངེ་འཛིན་ལ་ཞུགས་པས། བླ་མ་ཨ་ཝ་བྱུ་ཏི་པས་གནང་བའི་སྤྲུལ་པའི་རལ་གྲི་ཞིག་ཡོད་པ་དེ་རང་ཕྱུང་ནས།སྦྲུལ་དེ་གཏུབས་ནས་ཀླུ་བདུད་དེ་ཡང་བཏུལ་ལོ། །དེ་ནས་བཙུན་མོ་ནད་ལས་ཐར་པས་བཙུན་མོ་བྱས། རྒྱལ་ས་བཟུང་རྒྱལ་ཁམས་ཐམས་ཅད་བྱམས་པས་བསྐྱངས་སོ། །ཐམས་ཅད་ཀྱིས་རྒྱལ་པོ་སྤྱི་བོར་བཀུར་ནས་གསུང་བཞིན་དམ་པའི་ཆོས་ལ་སྤྱོད་པར་གྱུར་ཏོ། །དེ་བཞིན་དུ་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་སྒོ་ནས་146

རང་གི་ལུས་དང་སྲོག་ལ་མི་ལྟ་བར་སེམས་ཅན་ཐམས་ཅད་ལ་་་་་ཕན་རྒྱ་ཆེན་པོ་གདགས་པར་བྱའོ། །སྔོན་མི་རྒན་པོ་ཞིག་ལ། ནོར་དང་ལོངས་སྤྱོད་ཕུན་སུམ་ཚོགས་པ་རྣམ་ཐོས་སྲས་ཀྱི་ནོར་དང་འགྲན་པ་ཡོད་དེ། རྒན་པོ་དེའི་བུ་དགྲས་ཁྱེར་ནས་མ་རྙེད་དོ། །དེ་ནས་རྒན་པོ་དེས་མྱ་ངན་བྱས། རང་གི་ཡུལ་དུ་ཡང་མ་བསྡད་པར་གཞན་གྱེ་ཡུལ་ཞིག་ཏུ་འཕོས་ནས་བསྡད་དོ། །ལོ་ཡང་མང་པོ་ལོན་ནས་ཉིན་གཅིག་བུ་དེ་ཤིན་ཏུ་ལྟོགས་པ་སྤྲང་པོ་རུ་སོང་ནས་ཕའི་སྒོ་རུ་འོངས་ནས་་་་ཟས་བླངས་པས། ཕས་རང་གི་བུ་ཡིན་པར་ངོ་ཤེས་ཏེ། བུ་འདིར་ཤོག་བྱས་པས། བུས་ཕ་ཡིན་པར་ངོ་མ་ཤེས་པར་འཇིགས་ནས་བྲོས་སོ། །ཕ་ན་རེ། གཞན་ལ་ཕ་གི་བྲོས་པ་དེ་ངའི་བུ་ཡིན།འདིར་ཁྲིད་ཤོག་བྱས་པས། གཞན་མིས་བཟུང་བས་བུ་དེ་འཇིགས་ནས་བརྒྱལ། ཁ་ནས་དབུགས་ཀྱང་མ་ཐོན། འཆི་བའི་དུས་ལ་བབ་པས། ཕས་ཐོངས་ཤིག་བྱས་པས། བཏང་ཚེ་བུ་དེ་ལངས་ནས་སོང་ངོ་། །ཕྱིས་བུ་དེ་གྲོགས་པོ་ཞིག་དང་བཅས་འོངས་སོ། །ནམ་ཞིག་བུ་དེ་ཡང་གྲོགས་པོ་མེད་པར་བྱུང་ངོ་། །ཁྱེམ་དེར་ཡང་བསྡད་དོ། །ནམ་ཞིག་ན་ཕ་ན་རེ། ཁྱོད་ངའི་བུ་གྱེས་ངས་ཕ་བྱ་ཞེས་སྨྲས་པས། བུས་དེ་ལྟར་བྱས་ནས་ཞག་གཅིག་གཉིས་སོང་ནས་ཕས་བུ་ལ་ང་ཚོང་དཔོན་ཕུན་སུམ་ཚོགས་པ་་་་་་147

ཡིན། ཡུལ་ཀཽ་ཤམ་པ་ཡིན། བུའི་མིང་དྲི་མ་མེད་ཡིན་ཏེ་བྱས་པས།བུས་ངའི་ཕ་ཡིན་པར་འདུག་ངའི་ཁྱིམ་ཡིན་པར་འདུག་སྙམ་བློ་བརྟན། དེ་བཞིན་དུ་བོད་དུ་དར་བའི་དབུ་རྫོགས་ཕྱག་གསུམ་སོགས་ཆོས་ལུགས་གྲུབ་མཐའ་མི་གཅིག་པ་འདི་རྣམས་ཀྱང་། རྒྱུ་མཚན་ཤེས་ན་དོན་གྱེས་གཅིག་ཡིན་པས། དེས་ན་འོ་སྐོལ་རྣམས་ཀྱིས་ཆོས་ལུགས་གང་ལ་ཡང་མི་སྨོད་པར་དག་སྣང་སྦྱོང་བར་་་་་་བྱའོ། །སྔོན་གྱེ་དགེ་བའི་བཤེས་གཉེན་ཆེན་པོ་འབྲོམ་སྟོན་པ་རྒྱལ་བའི་འབྱུང་གནས་རིན་པོ་ཆེའི་སྐུ་ཚེ་སྔ་ཕྱི་ཐམས་ཅད་དུ་ཆོས་་་་་ལུགས་གཞན་ཐམས་ཅད་ལ་སྐུར་བ་མི་འདེབས་ཤིང་། གང་མོས་དེ་ལ་འདུན་པ་དང་། དེ་ཉིད་ཆོས་སྤྱོད་བཅུའི་སྒོ་ནས་ཉམས་སུ་ལེན་ཅིང་། དུས་གསུམ་བསགས་པའི་དགེ་ཚོགས་རྣམས་སེམས་ཅན་གྱེ་དོན་དུ་བསྔོ་ཞིང་སྨོན་ལམ་རྒྱ་ཆེན་བཏབ་པས་སྐྱེས་་་་་་་་་རབས་རྣམ་པར་ཐར་པ། དེ་བཞིན་དུ་འོ་སྐོལ་རྣམས་ཀྱིས་ཀྱང་ཆོས་ལུགས་གཞན་ལ་མི་སྨོད་རང་ཉིད་གང་མོས་ཆོས་དེ་ལ་རབ་ཏུ་འདུན་པས། ཡི་གེར་འབྲི་བ་དང་ཉན་པ་དང་ཀློག་པ་དང་འཛིན་པ་དང་འཆང་བ་དང་ཁ་ཏོན་དུ་བྱེད་པ་དང་། དེ་དོན་སེམས་ཤིང་བསྒོམ་པ་སྟེ་ཆོས་སྤྱོད་བཅུའི་སྒོ་ནས་ཉམས་སུ་ལེན་ཅིང་། དུས་གསུམ་བསགས་པའི་དགེ་ཚོགས་རྣམས་གནས་སྐབས་དང་མཐར་ཐུག་གི་སྨོན་གནས་རྣམས་སུ་འདུན་པ་དྲག་་་་148

པོས་བསྔོ་ཞིང་སྨོན་ལམ་རྒྱ་ཆེན་པོ་གདབ་པར་བྱའོ། །སྨྲས་པ། ཕན་དང་བདེ་བ་མ་ལུས་འབྱུང་བའི་གནས། །འདྲེན་པ་མཉམ་མེད་སྟོན་པ་སངས་རྒྱས་གསུང་། །ལན་གཅིག་མ་ཡིན་ཡང་ཡང་འཆད་ལ་སྤྲོ། །སླར་ཡང་ཚིགས་སུ་བཅད་ནས་དབྱངས་སུ་ལེན། །འགྲོ་བ་ལྷ་དང་བཅས་པའི་བསོད་ནམས་ཞིང་། །བསླུ་མེད་དཀོན་མཆོག་གསུམ་ལ་མཆོད་པའི་ཚོགས། །ཕུལ་ན་ཕན་ཡོན་དཔག་ཏུ་མེད་པ་ཡོད། །དེ་ཕྱིར་དངོས་འབྱོར་ཡིད་སྤྲུལ་མཆོད་པ་ཕུལ། །དགེ་འདུན་རྣམས་ལ་མང་ཇ་ཕོར་བ་རེ། །ཕུལ་ཡང་ཚེ་འདིར་ལོ་ལེགས་འབྲུ་ནོར་འཕེལ། །ཕྱི་མར་མཐོ་རིས་ཐར་པའི་གནས་སུ་འགྲོ། །དེ་ཕྱིར་དགེ་འདུན་སྡེ་རྣམས་མཆོད་བསྟོད་བཀུར། །རྒས་པའི་ཕ་དང་མ་སོགས་དྲིན་ཅན་ལ། །དྲིན་གཟོ་བྱས་ན་ཚེ་འདིར་ཅི་བསམ་འགྲུབ། །འཇིག་རྟེན་ཕྱི་མར་བདེ་སྐྱིད་དཔལ་ལ་སྤྱོད། །དེ་ཕྱིར་དྲིན་ཅན་རྣམས་ལ་དྲིན་གཟོ་གྱེས། །དབུལ་པོ་རྣམས་ལ་སྦྱིན་པ་བཏང་གྱུར་ན། །ཚེ་འདིར་སྙན་གྲགས་རྒྱས་ཤིང་ཟས་ནོར་འདུ། །ཕྱི་མར་མཐོན་པོ་འབྱོར་བ་ཅན་དུ་འགྱུར། །དེ་ཕྱིར་དབུལ་པོ་རྣམས་ལ་སྦྱིན་པ་ཐོངས། །ཕྱག་གཅིག་འཚལ་ཀྱང་ལུས་ཀྱིས་མནན་ཚད་ཀྱི། །དབང་ཆེན་གསེར་གྱི་ས་གཞིར་ཐུག་གི་བར། །རྡུལ་གྱེ་གྲངས་མཉམ་འཁོར་ལོས་སྒྱུར་བར་སྒྱེ། །དེ་ཕྱིར་བླ་མ་ལྷ་ལ་གུས་ཕྱག་འཚལ། །སྐུ་གསུང་ཐུགས་149

རྟེན་རྣམས་ལ་སྐོར་བ་རེ། །བྱས་ཀྱང་ལས་ངན་སྡིག་སྒྲིབ་ཀུན་དག་ནས། །ཕྱི་མར་མི་ལུས་ཐོབ་ནས་འཚང་རྒྱ་འགྱུར། །དེ་ཕྱིར་ཀུན་གྱེས་སྐོར་བ་བྱེད་ལ་བརྩོན། །མཆོད་རྟེན་ཞིག་གསོ་ལམ་འཕྲང་བཟོ་བ་དང་། །བསྙེན་གནས་སྨྱུང་གནས་ལན་ཅིག་བསྲུངས་ན་ཡང་། །སྡིག་སྒྲིབ་དག་ནས་མཐོ་རིས་ཐར་པ་ཐོབ། །དེ་ཕྱིར་དེ་དག་རྣམས་ལ་བརྩོན་པར་རིགས། །གང་ཞིག་སྐྱབས་སུ་སོང་བའི་ཕན་ཡོན་ནི། །གཟུགས་སུ་གྲུབ་ན་སྟོང་གསུམ་འཇིག་རྟེན་གྱེ། །ཁམས་འདི་ལ་ཡང་ཤོང་བར་མི་འགྱུར་གསུངས། །དེ་ཕྱིར་ནང་ནུབ་ཀུན་ཏུ་སྐྱབས་འགྲོ་གྱེས། །བོད་ཀྱི་ལྷ་སྐལ་འཕགས་མཆོག་སྤྱན་རས་གཟིགས། །ཆོས་ཀུན་སྙིང་པོ་ཡི་གེ་དྲུག་མ་ཡིན། །མ་ཎིའི་ཕན་ཡོན་བཤད་ན་བརྗོད་མི་ལང་། །དེ་ཕྱིར་ཀུན་གྱིས་མ་ཎི་པདྨེ་བགྲོངས། །སྲོག་གཅོད་སྤངས་ན་ཚེ་རབས་ཐམས་ཅད་དུ། །ཚེ་ལ་བར་ཆད་ཅུང་ཟད་ཙམ་མི་འབྱུང་། །ཚེ་རིང་ནད་མེད་བདེ་སྐྱིད་ཕུན་སུམ་ཚོགས། །དེ་ཕྱིར་སྲོག་གཅོད་སྤོངས་ལ་ཚེ་ཐར་ཐོངས། །རྫུན་སྤངས་བདེན་པར་སྨྲས་ན་གཞན་གྱིས་ཚིག །ཚད་མར་འཛིན་ཅིང་སྐྱེ་བ་བདུན་ལ་ཛུན། །མ་སྨྲས་དྲང་སྲོང་བདེན་ཚིག་འགྲུབ་པར་འགྱུར། །དེ་ཕྱིར་ཛུན་སྤངས་དྲང་པོར་སྨྲ་བ་གཅེས། །བླ་མ་བསྟེན་ནས་ཡོན་ཏན་སློབ་ནུས་ན། །བླུན་པོ་བ་ལང་ཛི་བོ་ཡིན་ན་ཡང་། །མཁས་པའི་དབང་པོར་གྱུར་ནས་ཀུན་150

གྱིས་བཀུར། །དེ་ཕྱིར་བླ་མ་བསྟེན་ལ་ཐོས་བསམ་གྱིས། །འཁོར་བའི་ཁྱེམ་ཐབ་མེ་ཡི་འོབས་དང་འདྲ། །རབ་ཏུ་བྱུང་བ་བསིལ་སར་གནས་པ་འདྲ། །རབ་བྱུང་ཁྱེམ་པ་ཁྱད་པར་བརྒྱ་ཕྲག་ཡོད། །དེ་ཕྱིར་ཁྱེམ་དུ་མ་འདུག་རབ་ཏུ་བྱུང་། །རི་ཁྲོད་དབེན་པ་ལྷ་ཡི་ཡུལ་དང་མཚུངས། །གཅིག་པུར་བསྡད་པ་ལྷ་ལས་སྐྱིད་པར་འགྱུར། །དེ་ཕྱིར་རྣམ་གཡེང་འདུ་འཛེའི་ཡུལ་སྤོངས་ལ། །བདེན་པའི་གནས་སུ་གཅིག་པུར་སྒོམ་སྒྲུབ་གྱེས། །ཧ་ཅང་འདོད་པ་ཆེ་བའི་མི་རྣམས་ཀྱིས། །ཅི་བྱས་སེམས་ལ་ནམ་ཡང་བདེ་དུས་མེད། །འདོད་ཆུང་ཆོག་ཤེས་བདེ་བ་རྒྱུན་མི་འཆད། །དེ་ཕྱིར་འདོད་པ་ཆུང་ཞིང་ཆོག་ཤེས་བྱ། །བྱམས་དང་སྙིང་རྗེ་བྱང་ཆུབ་སེམས་མངའ་བའི། །བྱང་ཆུབ་སེམས་དཔའ་གང་དུ་གནས་ཀྱང་བདེ། །དེ་ཡི་ཕྱོགས་ཀྱི་སེམས་ཅན་རྣམས་ཀྱང་བདེ། །དེ་ཕྱིར་བྱམས་དང་སྙིང་རྗེ་བྱང་སེམས་སྦྱོངས། །དག་སྣང་སྦྱངས་ན་མ་བསྒྲུབས་ལྷ་ཞལ་མཐོང་། །འབད་རྩོལ་མེད་པར་ཉམས་རྟོགས་ཡོན་ཏན་འཆར། །དེ་ཕྱིར་ཆོས་དང་གང་ཟག་གཞན་རྣམས་ལ། །དག་སྣང་སྦྱོངས་ལ་གང་མོས་ཉམས་སུ་ལོངས། །བསགས་པའི་དགེ་ཚོགས་གནས་སྐབས་མཐར་ཐུག་གི །སྨོན་གནས་རྣམས་སུ་འདུན་པ་དྲག་པོ་ཡིས། །བསྔོས་ན་དགེ་རྩ་མི་ཟད་གོང་འཕེལ་འགྱུར། །དེ་ཕྱིར་བསྔོ་བ་སྨོན་ལམ་མཚམས་སྦྱོར་མཛོད། །ད་ནི་ཆོས་ཀྱི་ལུགས་151

དང་མི་འགལ་ཞིང་། །འཇིག་རྟེན་མི་ཆོས་ལུགས་ཀྱང་འགྲུབ་པའི་་ཕྱིར། །དམ་པ་རྣམས་ཀྱི་སྤྱོད་ཚུལ་ཇི་བཞིན་དུ། །ད་དུང་དམ་ཆོས་བསླབ་བྱ་བཤད་ཀྱིས་ཉོན། །དེ་ཡང་སྟོན་པ་ཐུགས་རྗེ་ཅན་གྱིས་གསུངས་པའི་དམ་པའི་ཆོས་དང་མི་འགལ་ཞིང་། འཇིག་རྟེན་མི་ཆོས་ཀྱི་བྱ་བ་རྣམས་ཀྱང་ལེགས་པར་འགྲུབ་པའི་ཕྱིར། དམ་པ་གོང་མའི་གསུང་བཞིན་ལུགས་གཉིས་ཀྱི་བསླབ་བྱ་རྣམས་བཤད་པ་ལ། ཐོག་མར་བྱ་མི་འོས་པ་རྣམས་སྤོང་དགོས་ཚུལ་ནི། སྔོན་རྫི་བོ་གཅིག་གིས་ནམ་ཟླ་སྟོན་གྱེ་དུས་སུ་གླང་བོར་ནས་འཚོལ་དུ་ཕྱིན་པས་གླང་མ་རྙེད། ལྟོགས་སྐོམ་པའི་ངང་ནས་རི་སུལ་ཞིག་ན་ཕར་ཕྱིན་པས།ཆུ་མིག་ཆུང་ཆུང་ཞིག་འདུག་པ། ཤིང་ལོ་ཆེ་བ་གཅིག་གིས་ཧབསྐྱིལ་ནས་འཐུང་རན་པ་དང་། བྱ་རོག་གཅིག་བྱུང་ནས།གཤོག་པ་བརྡབས་ནས་གཏོར་སོང་། དེ་ལྟར་ལན་གསུམ་གྱི་བར་དུ་གཏོར་སོང་ཚེ། གླང་ཛིའི་བསམ་པ་ལ་ང་གང་ཡང་མ་ཉེས་པའི་ཁར་ཆུ་ཡང་འཐུང་དུ་མི་སྟེར་ན་ཟེར། དབྱུག་པ་ཞིག་ཡོད་པ་ཀླད་ལ་བསྐོར་ནས་བརྒྱབ་པས་བྱ་རོག་གི་མགོ་ལ་ཕོག་ནས་་་་་ཤིའོ། །དེ་ནས་གླང་རྫིའི་བསམ་པ་ལ། འདི་འ་དྲ་ཅི་ཡིན་མི་ཤེས་སྙམ་ནས། ཆུ་ཐོར་བ་རྣམས་ལ་བལྟས་པས། ཆུ་ཕོག་ཚད་ཀྱི་སེམས་ཅན་ཤི་འདུག ཆུ་དེའི་རྩ་བ་འཚོལ་དུ་ཕྱིན་པས། དུག་152

སྦྲུལ་ཞིག་གཉིད་ལ་སོང་བའི་ཁ་ཆུ་ཡིན་པར་ཤེས་སོ། །དེ་ནས་གླང་རྫིའི་བསམ་པ་ལ། ང་ལ་བྱ་རོག་གིས་ཕན་བཏགས་པར་འདུག་སྟེ། ངས་བརྟག་དཔྱད་མ་བྱས་པར་བྱ་རོག་བསད་པ་མ་བཟང་སྙམ། རྗེས་ནས་འགྱོད་པ་སྐྱེས་ཀྱང་བྱ་ཐབས་མ་བྱུང་།སྔོན་གྲོང་ཁྱེར་སེར་སྐྱའི་བྲམ་ཟེ་མོ་ཞིག་ལ་བུ་ཆུང་ཞིག་ཡོད་པ།ཆུ་ཞིག་ལེན་དུ་འགྲོ་བའི་བར་ལ། ནེའུ་ལེ་ཞིག་ལ་བཅོལ་ནས་སོང་། བུ་ཆུང་ཤིང་ཞིག་གི་རྩར་བསྙལ་ནས་བཞག་སྟེ། ནེའུ་ལེ་ཤིང་གི་རྩེར་བསྡད་ནས་བསྲུངས་པས་སྐབས་ཤིག་དུག་སྦྲུལ་ནག་པོ་ཞིག་བུ་ཆུང་གི་རྩར་བྱུང་བར། ནེའུ་ལེའི་བསམ་པ་ལ རྟ་བཅོལ་བུ་བཅོལ་སྙིང་ནས་བཅོལ་ཟེར་བ་ཡིན་པས་བྲམ་ཟེ་མོས་ང་ལ་སྙིང་ནས་བཅོལ་བ་ཡིན། ངས་ཀྱང་བཅོལ་གྱི་སྟེང་ལ་མགོ་ཐོན་པ་ཞིག་བྱ་དགོས་སྙམ། ནེའུ་ལེ་དུག་སྦྲུལ་གྱི་ཁར་འཚངས་ནས་སྦྲུལ་གྱེ་སྐེ་བཅད་ནས་བསད་དེ། མོ་ཆུ་ལེན་པའི་རྩར་བརྒྱུགས་ནས་ཕྱིན་པས་བྲམ་ཟེ་མོའི་བསམ་པ་ལ སེམས་ཅན་འདི་དམར་དད་ཆེ། ཁ་ལ་ཁྲག་གཅིག་ཀྱང་གོས་འདུག འདིས་ངའི་བུ་ཟོས་པ་ཡིན་སྙམ་ནས། སྐྱོགས་གཅིག་ཡོད་པ་ཀླད་ལ་བསྐོར་ནས་བརྒྱབ་པས། ནེའུ་ལེའི་མགོ་ལ་ཕོག་ནས་ཤིའོ། །དེ་ནས་སྔར་གྱེ་ས་ལ་ལོག་འོངས་པས་བུ་ཆུང་མ་བསད་པར། བུ་ལ་གནོད་པའི་དུག་སྦྲུལ་གྱི་སྐེ་བཅད་ནས་བསད་འདུག་པ་མཐོང་་་་153

ནས། མོའི་བསམ་པ་ལ། ནེའུ་ལེས་ང་ལ་ཕན་བཏགས་འདུག་པ་ལ། ངས་ནེའུ་ལེ་བསད་སྙམ་རྗེས་ནས་འགྱོད་པ་དྲག་པོ་སྐྱེས་ཀྱང་བྱ་ཐབས་མ་བྱུང་།སྔོན་རྒྱལ་པོ་ཟླ་བ་སེང་གེ་དང་བཙུན་མོ་གཟུགས་ཀྱི་ཉི་མ་་་་་གཉིས་ཀྱི་བར་ལ། རིགས་ངན་གྱེ་བཙུན་མོ་དང་། གཡོག་མོ་གཉིས་ཀྱིས་དབྱེན་བཅུག་ནས་ཉེས་པ་མེད་བཞིན་དུ། རྒྱལ་པོས་གཟུགས་ཀྱི་ཉི་མ་གསོད་གྲབས་ལན་གསུམ་བྱས་པས། ནེ་ཙོ་སྨྲ་མཁན་ཞིག་ཡོད་པ་དེས། སྔར་གྱེ་གཏམ་རྒྱུད་དེ་གཉིས་ཀ་བཤད་ནས་ལན་གཉིས་ལྡོག་ཀྱང་། རྗེས་མ་དེ་ལ་ནེ་ཙོ་ཡང་བཟུང་ནས་མགོ་བཅད། གཟུགས་ཀྱི་ཉི་མ་ཡང་ཡུལ་བཏོན་པའི་རྗེས་སུ།སྔར་གྱི་གཏམ་རྣམས་ཛུན་པར་ཤེས། ནེ་ཙོས་གང་སྨྲས་བདེན་པར་ཤེས་ནས། རྒྱལ་པོའི་བསམ་པ་ལ། ང་ལ་ཕན་པར་སྨྲས་པས་ནེ་ཙོ་སྨྲ་བའི་རྒྱལ་པོ་དེ་བསད་པ་མ་བཟང་སྙམ་ནས། རྗེས་ནས་འགྱོད་ཀྱང་བྱ་ཐབས་མ་བྱུང་། ཡང་སྔོན་རྒྱལ་པོ་ཞིག་ལ། བློན་པོ་ཤིན་ཏུ་མཁས་པ་ཞིག་ཡོད་པས། རྒྱལ་པོ་ལ་གང་དགོས་པ་ཐམས་ཅད་སྒྲུབ་པ་ལ། སྐབས་ཤིག་ལྷའི་ཡུལ་ནས་ནད་ཀུན་འཚོ་བའི་སྨན་གྱེ་སྡོང་པོའི་འབྲས་བུ་བླངས་ནས་བཙུགས་པས། བློན་པོ་གཞན་ཞིག་ཕྲག་དོག་གི་དབང་གིས། བློན་པོས་སྨན་གྱེ་སྡོང་པོ་བཙུགས་མི་འདུག རྗེས་སུ་རྒྱལ་པོ་གསོད་ཐབས་དུག་གི་སྡོང་པོ་154

བཙུགས་འདུག་བྱས། རྒྱལ་པོ་ལ་ཞུ་ལོག་ཕུལ་བས། རྒྱལ་པོས་བརྟག་དཔྱད་མ་བྱས་པར། བློན་པོ་དེའི་ཚིག་བདེན་པར་བཟུང་ནས། བློན་པོ་བཟང་པོ་དེ་བཟུང་ནས་བསད་དོ། །རྗེས་ནས་སྨན་གྱེ་སྡོང་པོ་ཆེར་རྒྱས་ཀྱང་། རྒྱལ་པོས་དུག་སྡོང་ཡིན་བསམས།ཉིན་གཅིག་ནག་ཅན་ཞིག་གི་རྐང་ལག་བཅད་ནས། དུག་ཤིང་གི་ར་བའི་ནང་དུ་ཆུག་ཅེས་བཅུག་པས། མི་དེས་ཤིང་གི་ལོ་མ་མེ་ཏོག་འབྲས་བུ་རྣམས་ཟོས་པས་སྔར་གྱེ་ཡན་ལག་བཅད་པ་དང་ནད་ཡོད་པ་ཐམས་ཅད་སོས་པ་བྱུང་། དེ་རྒྱལ་པོས་མཐོང་ནས།སྔར་གྱི་བློན་པོ་དྲིན་ཅན་དེས་ང་ལ་ཕན་པའི་སྨན་གྱི་སྡོང་པོ་་་་་་་འདི་ལྟ་བུ་བཙུགས་ཀྱང་། དེ་ངས་བསད་ནས་དྲིན་ལན་ལོག་པར་བཅལ་འདུག་སྙམ་འགྱོད་པ་དྲག་པོ་སྐྱེས་པ་བྱུང་། ཡང་སྔོན་ནགས་འདབས་ཤིག་ན་བྱ་ཐི་བ་གཉིས་ཡོད་པས། དབྱར་ཀ་སྔོ་བསགས་པའི་ཁང་པ་གང་ཡོད་པ་དེ་བྱ་ཐི་བ་མོ་ལ་བསྲུང་དུ་་་་་་་བཅུག་ནས། བྱ་ཕོ་དེ་གཞན་དུ་སོང་། ཕྱིར་ལོག་ནས་བལྟས་པས་སྔོ་བསྐམས་ནས་ཉུང་དུ་སོང་བ་མཐོང་ནས། ཆུང་མ་ལ། ཁྱོད་ཀྱིས་སྔོ་འབྲས་ཐམས་ཅད་ཟོས་སོ་བྱས་པས། ཐི་བ་མོ་ན་རེ།བདག་གིས་ཅི་ཡང་ཟོས་པ་མེད་ཅེས་སྨྲས་ཀྱང་མ་ཉན་པར་ཁྲོས་ནས་བརྡུངས་པས་མོ་ཤིའོ། །དེའི་ཕྱི་ལོ་སྔོ་འབྲས་ཀྱིས་ཁང་པ་དེ་གང་ནས་བཞག་པ་བསྐམས་ནས་ཉུང་དུ་སོང་བ་མཐོང་ནས།155

རང་གི་གྲོགས་མོ་ལ་སྐྱོན་མེད་པ་ཤེས་ནས་མྱ་ངན་གྱིས་གནོན་པ་ན། ནགས་དེ་ན་གནས་པའི་ལྷ་རྣམས་ཀྱིས་སྨྲས་པ། ནགས་ན་གནས་པའི་ཐི་བ་ནི། །འདབ་མ་ཁྲ་བོ་མིག་དམར་བ། །ལེགས་ཉེས་རྣམ་པར་མི་དཔྱོད་པར། །ཆུང་མ་བསད་ནས་མྱ་ངན་བྱས། །ཞེས་བསྒྲགས་སོ། །དེས་ན་བྱ་བ་གང་བྱེད་ཀྱང་སྔོན་དུ་ལེགས་པར་བརྟགས་ནས་མ་བྱས་ན། བྱ་བ་ནོར་ནས་བཟང་ལན་ངན་གྱིས་འཇལ་བ་དེ་འདྲ་འབྱུང་བས། འོ་སྐོལ་རྣམས་ཀྱིས་བྱ་བ་གང་བྱེད་ཀྱང་སྔོན་དུ་བརྟག་དཔྱད་བྱེད་པ་གལ་ཆེ། མ་བརྟགས་པའི་བྱ་བ་བྱེད་མི་རུང་།སྔོན་མི་གཡོ་ཅན་ཞིག་གིས། བོང་བུ་ཤི་བའི་རྔ་མ་བཅད་ནས། རི་དྭགས་ཤིག་གི་རྔ་མ་དང་། བོང་ཤ་གཉིས་ཁྱེར་ནས་སོང་། ཤ་ཉོ་ཡེ་དྲིས་པས། གཞན་རྣམས་ན་རེ། ཅི་ཡི་ཤ་ཡིན་ཟེར་བ་དང་། རི་དྭགས་ཀྱེ་རྔ་མ་དེ་བསྟན་ནས། རི་དྭགས་འདི་ཡི་ཤ་ཡིན་བྱས་པས། གཞན་རྣམས་ཀྱིས་རི་དྭགས་ཀྱི་ཤ་ཡིན་སྙམ་བོང་ཤ་ལ་རིན་ལེགས་པོ་སྤྲད་ནས་ཉོས་སོང་ཚེ། གཡོ་སྒྱུ་ཅན་གྱི་མི་དེས་ཁོ་བོ་ནི་ཐབས་མཁས་པ་ཡིན་སྙམ་ནས། རང་གི་སྐྱོན་མཚང་ཆེན་པོ་དེ་ཡང་ཡོན་ཏན་དུ་རློམ་མོ། །དེས་ན་གཞན་ལ་དེ་འདྲའི་མགོ་སྐོར་གཏོང་མི་རུང་། སྔོན་ཡུལ་སྟྭཾ་གའི་བྲམ་ཟེ་ཨ་ཤད་ཐ་བྷུ་ཏི་ཞེས་བྱ་བ་དེ་ཡུལ་ཀུན་ཏུ་རྒྱུ་བ་ན། རིགས་མཐུན་བྲམ་ཟེ་156

གཞན་ཞིག་བྱུང་ནས་དེ་དང་འགྲོགས་ནས་སོང་དུས། གྲོགས་དེ་བཟང་ངན་གང་འདྲ་ཡིན་མི་ཤེས་བསམས སེམས་ཐེབས་པ་མ་བྱུང་བས། གྲོགས་དེ་གཡོ་ཅན་ཞིག་ཡིན་པས། དེས་ཤེས་ནས་བག་ཕེབས་པའི་ཐབས་སུ། གཉིས་ཀ་གྲོང་གཞན་ཞིག་ཏུ་སོང་ནས། ཚུར་འོང་བའི་ལམ་བར་ནས། ང་ཕྱིར་ཞིག་འགྲོ་དགོས་ཟེར་བ་ཁྱོད་ཅིའི་ཕྱིར་འགྲོ་དྲིས་པས། གཡོ་ཅན་གྱི་གྲོགས་དེ་ན་རེ། ཁྱེམ་བདག་དེའི་ཁང་པའི་རྡུལ་གཅིག་བདག་གི་གོས་ལ་འབྱར་འདུག་པས། དེ་མ་བསྐྱལ་ན་མ་བྱེན་ལེན་དུ་འགྱུར་ཟེར་སོང་ནས་བསྐྱལ་བའི་ཁུལ་བྱས་སླར་ལོག་ཚེ། བྲམ་ཟེ་ཨ་ཤད་ཐ་ཟུ་ཏི། གྲོགས་དེའི་ངག་ལ་ཡིད་ཆེས་ནས་ནོར་ཐམས་ཅད་ཀྱི་གཉེར་ཁ་བྱེད་དུ་བཅུག་གོ །དེ་ནས་སྐབས་ཤིག བྲམ་ཟེ་ཨ་ཤད་ཐ་གངྒཱ་ལ་ཁྲུས་བྱེད་དུ་ཕྱིན་པའི་ཤུལ་ན་བྲམ་ཟེ་རྡུལ་སྒྱེལ་གྱིས་་་་ནོར་ཅི་ཡོད་ཁུར་ནས་བྲོས་སོ། །ཁོ་ཕྱིར་འོངས་ནས་རང་ལ་སྨད་ར་མང་པོ་བྱས་གྲོང་རྣམས་སུ་སོང་ངོ་། །དེས་ན་དེ་འདྲའི་གཡོ་སྒྱུ་བྱས་གཞན་གྱི་ནོར་འཁྱེར་མི་རུང་། སྔོན་ཐ་ག་པ་ཞིག་གཞན་དུ་སོང་ཤུལ་ན། ཐ་ག་པའི་ཆུང་མ་དང་སྐྱེས་པ་གཞན་ཞིག་གི་བར་གྱི་ཕོ་ཉ་མོ་འབྲེག་མཁན་གྱི་ཆུང་མས་བྱས་ནས་གསུམ་པོ་ཐ་ག་་་་པའི་ཁྱིམ་དུ་འདུས་པའི་ཐོག་ལ་ཐ་ག་པ་སླེབས་པས་སྐྱེས་པ་དེ་་་་བྲོས་སོ། །ཕོ་ཉ་མོ་ཚང་བང་དུ་གབ་པ་དང་། ཐ་ག་པས་རྒྱུ་མཚན་157

ལ་བརྟགས་ཏེ། རང་གི་ཆུང་མས་སྐྱེས་པ་གཞན་བླངས་འདུག་སྙམ། ཆུང་མ་ཀ་བ་ལ་བཅིངས་ནས་བཞག ཁོ་ཆང་གིས་མྱོས་པའི་སྟབས་ཀྱིས་གཉིད་དུ་སོང་ངོ་། །དེའི་བར་ལ་ཐ་ག་པའི་ཆུང་མས་ཕོ་ཉ་མོ་ཁྱོད་ལ་ཉེས་པ་མེད་པས། ཁོས་ཅི་ཡང་མི་བྱེད་ཀྱི་འདིར་ཅུང་ཟད་ཅིག་སྡོད་ཅིག་བྱས། གཡོ་སྒྱུ་བྱས་ཕོ་ཉ་མོ་ཀ་བ་ལ་བཅིངས་ཏེ་བཞག་གོ །མཚན་མོ་ནམ་ཕྱེད་ཙམ་ན་གཉིད་སད་དེ། སྐྱེས་པ་གཞན་དང་ཉལ་བའི་རྒྱུ་མཚན་མང་པོ་བཤད་ནས་སྣ་བྲེགས་ནས་ཡང་གཉིད་ལོག་གོ །དེ་ནས་ཕོ་ཉ་མོ་སྐྲག་སྟེ་ཐ་ག་པའི་ཆུང་མ་ལ་སྐད་ཆུང་ངུས་ཁོ་མོའི་སྣ་བཅད་ཚར་གྱིས། ད་བཅིངས་པ་འདི་འགྲོལ་རོགས་གྱེས་ཟེར་་བ་བཀྲོལ་བས་ཕོ་ཉ་མོ་འཇིགས་ནས་ཡུལ་དུ་བྲོས་སོ། །ཐ་ག་པའི་ཆུང་མ་དེས་རང་ཀ་བ་ལ་བཅིངས་ཏེ་རྫུན་བྱས་ནས་བསྡད་དོ། །དེར་ཁོ་གཉིད་སད་དེ་གཉིས་པོ་ཡུན་རིང་དུ་རྩོད་པ་བྱས་པའི་མཐར་མོ་ན་རེ། ཁོ་མོ་ལ་སྐྱེས་པ་གཞན་གྱི་སྐྱོན་མེད་པ་ལ་ཁྱོད་ཀྱིས་སྐྱོན་ཅན་དུ་བྱས་མོད།ང་ལ་སྐྱོན་མེད་ན་བདེན་པའི་ཚིག་དེས་སྣ་བཅད་པ་སླར་སྐྱེ་བར་གྱུར་ཅིག་ཅེས་སྨྲས་ནས། མོ་ལ་སྣ་སྐྱེས་འདུག་བདེན་པ་ཡིན་མིན་ལྟོས་བྱས་པས། ཐ་ག་པས་བལྟས་པས་སྣ་ཡོད་ཚེ། ཁོ་མགོ་འཁོར་ནས་བདེན་སྙམ་ཆུང་མ་ལ་གནོད་པ་བྱེད་མ་ནུས་སྐད། དེ་བཞིན་དུ་རང་ལ་འབབ་པའི་ཉེས་སྐྱོན་རྣམས། གཡོ་སྒྱུ་བྱས་གཞན་ལ་158

བསྒྱུར་མི་རུང་།ཡང་སྔོན་བྲམ་ཟེ་གཞོན་ནུ་ཞིག་གིས། ལྷ་མཆོད་ཕྱིར་ར་ཞིག་ཁྲིད་ནས་འགྲོ་བ་རྐུན་པོ་ལྔས་མཐོང་ནས། བདག་ཅག་ར་སྐྱེས་འདི་ལེན་པའི་ཐབས་བྱའོ་ཞེས་གྲོས་བྱས་ཏེ། བྲམ་ཟེ་དེ་འགྲོ་བའི་ལམ་གྱི་མཚམས་མཚམས་སུ་ཕྱིན་ནས། རྐུན་པོ་སྔ་མ་དེ་དང་འཕྲད་པ་ན། ཀྱེ་མ་འཇིག་རྟེན་ན་བྲམ་ཟེ་ཁྱེ་འཁྲིད་པའང་གདའོ་བྱས་པས། ཁོ་ལ་ལན་ཅི་ཡང་མ་སྨྲས་སོ། །ཡང་གཉིས་པ་དེས་དེ་སྐད་བཤད་པ་ལ། ལན་ཟེར་དུ་ཚད་པ་ཙམ་མོ། །གསུམ་པ་དེ་དང་འཕྲད་ནས། དེ་སྐད་གླེང་ཚེ་ཅུང་ཟད་ཡིད་མ་ཆེས་པར་བལྟས་ཏེ་སོང་ངོ་། །དེ་ནས་བཞི་པས་དེ་སྐད་གླེང་བ་ན། ལེགས་པར་བརྟགས་པས་ཁྱེ་ལ་མེད་པའི་ར་ལ་ཡོད་པའི་རྭ་དང་ཁ་སྤུ་་་་འཕྱང་བ་ལ་སོགས་པའི་རྟགས་འདུག་པས་ཡིད་ཆེས་པར་བྱས་་་་སོང་ངོ་། །དེ་ནས་མཐར་རྐུན་པོ་ལྔ་པ་དེས་སྔ་མ་ལྟར་བརྗོད་པ་དང་། བྲམ་ཟེ་དེའི་བསམ་པ་ལ། མི་ལྔས་ཁ་མཐུན་པར་ཟེར་ལུགས་ཀྱིས། འདི་ངེས་པར་གནོད་སྦྱིན་ཞིག་ར་སྐྱེས་སུ་སྤྲུལ་ནས་བདག་གི་མཆོད་སྦྱིན་ཟ་བར་འོང་ངེས། ད་ཁྲིད་ན་མི་འོང་བར་གདའ་སྙམ། དེ་ཉིད་དུ་བོར་ནས་སོང་བ། རྗེས་སུ་རྐུན་པོ་ལྔ་ཡིས་ཁྱེར་ནས་སོང་ངོ་། །དེ་བཞིན་དུ་མི་མང་པོ་ཁ་མཐུན་པོ་བྱས་གཡོ་སྒྱུའི་སྒོ་ནས་གཞན་གྱི་ནོར་ལེན་མི་རུང་། སྔོན་འུག་པའི་རྒྱལ་པོ་159

མདའ་བཟང་ལ། བློན་པོ་གསེར་མིག་དང་། བྱ་རོག་གི་རྒྱལ་བོ་ཡུལ་འཁོར་སྲུང་ལ། བློན་པོ་སྤྲིན་གྱེ་ཤུགས་ཅན་བྱ་བ་ཡོད། འུག་པ་དང་། བྱ་རོག་གཉིས་ཡུན་རིང་འགྲས་པས། བྱ་རོག་གིས་འུག་པ་མ་ཐུབ་པས། བྱ་རོག་གི་བློན་པོས་རང་གི་བྱ་རོག་ཀུན་བསྡུས་ནས། དགྲ་འདི་འཐབ་པས་མི་ཐུབ་པར་གདའ། ད་འདི་བསླུ་དགོས་པས་ཁྱེད་རྣམས་ཀྱིས་ངའི་སྤུ་རྣམས་ཐོགས་ལ་ཁྱེད་རང་་་་རྣམས་གཞན་དུ་སོང་བྱས་པས། དེ་ལྟར་བྱས་ཏེ། རང་གི་ཚང་ཤིང་ནེ་གྲོ་ཏའི་སྡོང་པོ་ཞིག་ཡོད་པའི་རྩར་བོར་ནས་སོང་ངོ་ །བྲག་ཆེན་པོ་ལ་གནས་པའི་འུག་པ་ཐམས་ཅད་འཚོགས་ཏེ།དམག་འོང་བས་གཞན་སུ་ཡང་མེད་པར། སྙིང་རྗེ་རྗེ་སྐད་ཅིག་འདུག་གོ །དེ་ལ་རྒྱུ་མཚན་དྲིས་པས། ངས་འདུམ་བྱས་ན་འདོད།ཁོང་ཚོས་རྩོད་པ་བྱས་ན་འདོད་ནས་ངེད་ཀུན་ཁ་མ་འཆམས་་་་་་པར་ཁོ་རྣམས་ཀྱིས་ང་དགྲ་ཕྱོགས་སུ་འཕངས་པ་འདིའོ་བྱས་་་་་་་པས། འུག་པའི་རྒྱལ་པོ་ན་རེ། བདེན་ཡང་དག་པ་འདི་རང་གནས་སུ་འཁྱེར་དགོས་ཟེར་བ་ལ། འུག་པའི་བློན་པོ་ན་རེ། འདི་བྱ་རོག་གི་བློན་པོ་ཤེས་རབ་ཅན་ཡིན་པས་ཅི་ཡིན་ཆ་མེད། མ་བརྟགས་པའི་བྱ་བ་བྱེད་མི་རུང་། འདི་ག་རང་དུ་བཞག་ནས་ཟས་སྦྱོར་བ་འཐད་དོ། །བྱས་པས། འུག་པའི་རྒྱལ་པོས་མ་ཉན་པར་ཁྱེར་ནས་འོངས་པ་དང་། འུག་པའི་བློན་པོ་དེ་ཡིད་མ་ཆེས་160

པར་ལོགས་གཅིག་ཏུ་སོང་ངོ་། །དེ་སོང་བ་དང་བྱ་རོག་དེས་བློན་པོ་བྱས་ཏེ། འུག་པའི་རྒྱལ་པོས་བྱ་རོག་ལ་ཁྱོད་མཁས་པས་ཚང་འདི་འདི་ལས་སྐྱིད་པ་ཞིག་བྱེད་ཐང་དྲིས་པས། བྱ་རོག་ན་རེ།ཤིང་སྐམ་པོའི་ཁྲི་བརྩིགས་པའི་ནང་དུ་སྤྲ་བ་དུལ་མས་བཀང་ན་དྲོ་ཞིང་བདེ་བ་ཞིག་ཡོད་པས། དེ་ལྟར་བགྱིད་དོ་ཟེར། དེ་བཞིན་བྱས་སོ། །དེར་ཐམས་ཅད་དགའ་སྟེ་ཉིན་མོ་བྱ་རོག་གིས་ཟས་འཚོལ། མཚན་མོ་ཚང་བསྲུང་ཞིང་ཡོད་པ་ན། དེ་རང་གི་ཟླ་བོ་བྱ་རོག་རྣམས་ཀྱི་ཁྲོད་དུ་ཕྱིན་ནས། སང་ནང་བར་ཉིན་ཕྱེད་ཙམ་ལ་ཁྱེད་རེ་རེས་མེ་མགལ་རེ་ཁྱེར་ཤོག་ཅིག་བྱས་ཏེ་སླར་ལོག་གོ །དེ་ནས་སང་ཉིན་ཕྱེད་དུ་སོང་ཚེ། ཉིན་མོ་འུག་པའི་མིག་གིས་མི་མཐོང་བ་ཐམས་ཅད་ཚང་ན་ཡོད་པ་ལ། རེ་རེ་ནས་ཆ་ང་དུ་མེ་མགལ་རེ་བཅུག་སྟེ་འུག་པ་ཐམས་ཅད་དེ་ཉིད་དུ་བསྲེགས་སོ། །དེང་སང་ཡོད་པའི་འུག་པ་འདི་དག་བློན་པོ་གསེར་མིག་ཅན་གྱི་རྒྱུད་ཡིན་སྐད། དེས་ན་དེ་འདྲའི་གཡོ་སྒྱུ་ཆེན་པོ་བྱས་ནས། སྡིག་པ་ཚབས་ཆེན་བྱེད་མི་རུང་།སྔོན་དབུས་ཕྱོགས་ཀྱི་སྔགས་པ་མར་ནག་འཚོང་མཁན་ཞིག་གིས། སྲང་དབྱིབས་འདྲ་བ་ཆེ་ཆུང་གཉིས་བྱས་ནས། དང་པོ་སྲང་ཆུང་ཤོས་ཕུ་དུང་ནང་དུ་སྦས། ཚོང་བྱེད་ཁར་གཞན་གྱི་བྲེ་སྲང་བསྡུར་བས། སྲང་ཁོ་ཆེ་བ་བྱུང་བས། ཁོ་ན་རེ། སེམས་ཅན་161

ཉོན་མོངས་པ་སྙིང་རེ་རྗེ། བྲེ་སྲང་གང་དགའ་བ་ལ་གྱེས་ཟེར་ཏེ།དེ་ནས་ཉོ་བ་བག་ཙམ་ཡེངས་པ་ན། ཕུ་དུང་ནང་གི་སྲང་ཆུང་བ་དང་བརྗེས་ནས་ཚོང་བྱས་སྐད། དེ་བཞིན་དུ་འོ་སྐོལ་རྣམས་ཀྱིས་བཟང་ཕྱི་ལ་བསྟན། ངན་ཁོག་ཏུ་སྦས་ནས་གཞན་མགོ་བསྐོར་ཞིང་བྲེ་ལོག་དང་སྲང་ལོག་ལ་སོགས་ཐབས་སྣ་དགུས་རང་ཅི་་་་་་རྒྱལ་དང་གཞན་ཅི་ཕམ་བྱེད་མི་རུང་། གལ་ཏེ་བྱས་ན་ཕྱི་མར་ངན་སོང་དུ་ལྷུང་ནས་སྡུག་བསྔལ་མྱོང་བ་ཙམ་དུ་མ་ཟད། ཚེ་འདིར་ཡང་སྐབས་དེར་ལེགས་པ་ལྟ་བུར་སྣང་ཡང་། ལས་རྒྱུ་འབྲས་འདི་བདེན་དྲགས་པས་རྗེས་ནས་མི་དེ་ལ་སྐྱིད་པོ་ཞིག་་་་་་གཏན་ནས་མི་ཡོང་། ཧ་ཅང་གཡོ་སྒྱུ་ཆེ་དྲགས་ན་མཐར་རང་གི་ལུས་དང་སྲོག་གི་བདུད་དུ་འབབ་པར་འགྱུར་ཏེ། སྔོན་ཆུ་འགྲམ་ཞིག་ན་ཆུ་སྐྱར་རྒན་པོ་ཞིག་བཀྲེས་པས་ཉེན་ཅིང་ཡོད་པ་ན།དེར་ཉ་ཞིག་བྱུང་ཚེ། ཆུ་སྐྱར་གྱིས་ངོ་གནག་ནས་བསྡད་པས།ཉས་ཁྱོད་ལ་ཅི་བྱུང་དྲིས་པས། ཆུ་སྐྱར་ན་རེ། ཆུ་འདི་ཐམས་ཅད་མྱུར་དུ་བསྐམས་ནས་ཁྱེད་རྣམས་འཆི་བར་འདུག་པས། ཁྱེད་ཀུན་ཤི་ན་ཁོ་བོ་ལ་ཟས་མེད་སྙམ། སེམས་སྡུག་པོ་བྱུང་ནས་ངོ་གནག་སྨྲས་པས། དེར་ཉ་རྣམས་འདུས་ཏེ། ད་ཅི་བྱ་དྲིས་པས།ཁོ་ན་རེ། ལ་འདིའི་ཕ་རོལ་ན། མཚོ་བཟང་པོ་ཞིག་འདུག ང་ཡིས་ལམ་སྣ་བྱ་ཡི་ཐམས་ཅད་དེར་འགྲོ་ཟེར། ཉ་རྣམས་ཀྱིས་ངེད་162

རྣམས་འགྲོ་མི་ནུས་ཀྱི་འོན་ཀྱང་ཁྱོད་རང་ཤེས་སྨྲ་བས། ཁོ་ན་རེ།འོ་ན་ངས་རེ་རེ་ནས་འཁྱེར་ལ་བསྐྱལ་བར་བྱའོ་བྱས་པས། དེ་ལ་ཐམས་ཅད་གྲོས་མཐུན་ནས། ཁོ་ཡིས་ཉ་རེ་རེ་ནས་ཁྱེར་ཞིང་རྒྱང་རིང་ཞིག་ན་རྡོ་ལེབ་ཅིག་ཡོད་པའི་ཁར་བཞག་ནས་ཟོས་སོ དེ་བཞིན་ཉ་མང་པོ་ཟོས་པའི་མཐར་སྦལ་བ་བུ་ལིང་ཀ་ཞེས་བྱ་བ་་་་ཞིག་ཡོད་པ་དེས་ཁྱེར་ཞུས་པས། ཁྱེར་ནས་སོང་རྡོ་ལེབ་ཀྱི་སྟེང་དུ་བཞག་པ་དང་། སྔར་ཉ་རྣམས་བསད་པའི་རུས་པ་སོགས་མཐོང་ནས། སྦལ་བ་དེས་རང་གསོད་པ་ཤེས་ནས་སླར་ཆུ་སྐྱར་གྱི་མགྲིན་པར་འཇུས་ཏེ་བསྡམསཔས་ཆུ་སྐྱར་འཕུར་ནས་ཁྱེར་རོ། །དེ་ན་གནས་པའི་འབྱུང་པོ་དག་གི་ཐད་དུ་སླེབས་པ་དང་།ཆུ་སྐྱར་གཡོ་ཅན་དེའི་མགྲིན་པ་སྦལ་བ་བུ་ལིང་གས་བསྡམས་་་་་་པས་དབུགས་འགགས་ནས་ས་ལ་ལྷུང་ནས་ཤིའོ། །ཡང་སྔོན་མི་གླེན་པ་ཞིག་གིས་གསེར་བུམ་པ་གང་རྙེད་པའི་ནང་ནས་གསེར་ཉུང་ཤོས་ཤིག་ཁྱེར་ནས། གྲོགས་པོ་སྤྱང་པོ་ཞིག་ཡོད་པར་བསྟན་ནས་འདི་ཅི་རེད་དྲིས་པས། གསེར་རེད་ཟེར།འོ་ན་ད་དུང་ཡོད་བྱས་པས། གྲོགས་སྤྱང་པོ་དེ་ན་རེ། དེ་ཡིན་ན་ལེགས་ངེད་གཉིས་ཀྱིས་ཐུན་མོང་དུ་བྱའོ་ཞེས་གཉིས་པོ་སོང་།གསེར་བུམ་བླངས་ནས་སྡོང་པོ་ཆེན་པོ་ཞིག་གི་རྩར་སྦས་ཏེ། ནམ་དགོས་པའི་ཚེ་གཉིས་གས་ལེན་བྱས་པས། སྤྱང་པོས་བླུན་པོ་བསླུ་163

སེམས་སྐྱེས་ནས། བུམ་པ་བླངས་ནས་གཞན་དུ་སྦས། བླུན་པོ་ལ་ཁྱོད་ཀྱིས་བརྐུས་པ་ཡིན་བྱས་པས། བླུན་པོ་ན་རེ། ངས་རྐུ་ན་དང་བོ་ནས་ཐུན་མོང་དུ་བྱ་ཅི་དགོས། ངས་མ་བརྐུས་བྱས་པས། སྤྱང་པོས་མ་ཉན་ཏེ། གླེན་པ་རྒྱལ་པོའི་དྲུང་དུ་ཁྲིད་ནས་སྔར་ལྟར་ཞུས་ནས་འདི་ལ་ཆད་པ་ཆོད་བྱས་པས། རྒྱལ་པོ་ན་རེ། ད་དུང་བརྟག་དགོས་གསུངས། སྤྱང་པོ་ན་རེ། འོ་ན་གསེར་བཅོལ་བའི་ཤིང་གི་ལྷ་ལ་དྲི་བར་བྱའོ་བྱས་པས། རྒྱལ་པོས་དེ་ཡོང་གསུངས།དུས་བཏབ། སྤྱང་པོ་དེས་རང་གི་ཕ་རྒན་པོ་ཞིག་ཡོད་པ་ལ་གསེར་གླེན་པས་བརྐུས་སོ་གྱིས་ཞེས་བསླབས་ཏེ། དུས་ལ་བབ་པ་ན། སྡོང་པོའི་ཁོག་པ་རུལ་བར་ཕ་སྦས་ཏེ། སྐྱེ་བོ་མང་པོ་རྒྱལ་པོ་དང་བཅས་པའི་དབུས་སུ་ལྷ་མཆོད་དེ། ལེགས་ཉེས་འབྱེད་པའི་དཔང་པོར་གསོལ། བདེན་པ་བདར་རྒྱུ་མཚན་རྒྱས་པར་བསྙད་པས། སྡོང་པོའི་ནང་གི་མི་རྒན་དེས། སྐད་སྦུབས་སུ་བླངས་ནས།གསེར་བུམ་གླེན་པས་བརྐུས་སོ་ཞེས་སྨྲས་ཚེ། སྤྱང་པོ་ན་རེ། ཀུན་གྱིས་འདི་ལ་ལྟོས་ཤིག་ཟེར། རྒྱལ་པོ་ན་རེ་བདེན་ཡང་དག་གོ་གསུང་ཙ་ན། བླུན་བོ་ན་རེ། ཁྱེད་ཐམས་ཅད་བདེན་ན་ང་ཡང་་བདེན། སུ་མི་བདེན་ཟེར་ན། ཤིང་གི་ལྷ་འདི་མི་བདེན་པས།ཐོག་མར་ངས་ཤིང་གི་ལྷ་འདི་བསྲེག དེ་ནས་ཁྱེད་རང་རྣམས་ཀྱིས་ང་སོད་ཅིག་བྱས་པས། སྤྱང་པོ་ན་རེ། འདི་ལྷ་ཡིན་པས་164

བསྲེགས་ན་ཁྱོད་ལ་མི་རུང་བ་ཡོང་བྱས་པས། གླེན་པ་ན་རེ། ད་ལྟ་ཉིད་དུ་འཆི་བ་ལས་མི་རུང་བ་ཚབས་ཆེ་བ་ཞིག་མི་ཡོང་ཟེར།ཤིང་མང་པོ་སྤུངས་ཏེ་སྡོང་པོ་དེའི་རྩ་ནས་མེ་བཅུག་པ་དང་། ཕ་རྒན་པོ་དུ་བས་འཚུབས་ནས་ས་ལ་བྲུལ་ནས་བྱུང་ཚེ་འགའ་རེས་ལྷ་ས་ལ་བྲུལ་ལོ་ཟེར། གཞན་ན་རེ་ལྷ་མ་རེད་མི་རྒན་ཞིག་བྲུལ་འདུག་ཟེར། གླེན་པ་ན་རེ། ཀུན་གྱེས་སྤྱང་པོའི་ཕ་རྒན་འདི་ལ་ལྟོས་ཤིག་བྱས་པས། ཀུན་བཞད་གད་ཐག་གེ་བ་ཞིག་བྱུང་། སྤྱང་པོ་ངོ་ཚ་ནས་གདོང་སྨད་ནས་བསྡད་དེ། དེའི་ཚེ་ནམ་མཁའ་ནས་ལྷས་ཚིགས་བཅད་བརྗོད་པ། ཧ་ཅང་གླེན་པ་གླེན་པ་མིན། །ཧ་ཅང་མཁས་པ་མཁས་པ་མིན། །ཧ་ཅང་མཁས་པ་མཁས་ཡིན་ན། །ཕ་རྒན་དུ་བས་གསོད་ལ་ལྟོས། །ཞེས་སྨྲས་སོ། །དེ་ནས་རྒྱལ་པོས་མི་གཡོ་ཅན་དེ་བསད། ཕ་ལ་ཉེས་པ་ཆེར་མེད་པས་བཏང་། བླུན་པོ་ལ་གསེར་གྱེ་བུམ་པ་གཏད་དོ། །ཡང་སྔོན་མི་གཡོ་ཅན་ཞིག་གིས། གཟིག་ལྤགས་ཤིག་རྙེད་པ་བོང་བུ་ལ་བཀབ་ནས། ཉིན་གུང་ཡང་གཞན་གྱི་ཞིང་ཟར་བཅུག་པས། གཞན་ཀུན་གྱིས་ཞིང་ལ་གཟིག་ཅིག་ཞུགས་འདུག་ཅེས་སྨྲ་བ་ལ། ཧ་ཅང་ཞིང་ལ་གནོད་ཆེས་ནས། མཐར་ཞིང་བདག་ཐམས་ཅད་འདུས་ཏེ། གཟིག་བསད་ནས་བལྟས་པས། མི་གཡོ་ཅན་དེའི་བོང་བུ་ཡིན་པ་ངོ་ཤེས་སོ། །དེ་བཞིན་དུ་གཡོ་སྒྱུ་ཆེ་དྲགས་ན་མཐར་རང་འཕུང་བས།165

གཡོ་སྒྱུ་འདི་གཏན་ནས་བྱེད་མི་རུང་།སྔོན་མདོ་སྨད་ཀྱི་དཔོན་པོ་ཞིག་གིས་རང་སྡེའི་མི་ཚང་ཞིག་གི་ལག་ནས་སྔ་ཕྱི་རིམ་པ་བྱས་ཟས་ནོར་ས་ཞིང་མང་པོ་བླངས་་་་པས། ལན་མ་བྱུང་ཚེ། བུད་མེད་ཅིག་ཡོད་པ་དེ་ཡང་ཕྲོགས་པས།མི་དེས་སྡུག་མ་ཐེག་པར་རང་གི་ནོར་ཀུན་གཞན་དུ་ཁྱེར་ནས་་་་་སྦས། དཔོན་པོའི་ལག་ཏུ་མི་རྒྱག་པ་བྱས། དེ་ནས་དཔོན་པོ་དེ་གཞན་ཞིག་ཏུ་སོང་ཤུལ་དུ་མཚན་མོ་ཞིག་དཔོན་པོའི་ཁང་པ་ལ་མེ་བཞག དེའི་རྗེས་སུ་རང་གི་ཁང་པ་ལ་ཡང་མེ་སྦར་ནས་ཡུལ་གཞན་ཞིག་ཏུ་བྲོས་སོ། །མེ་ནང་དུ་དཔོན་པོའི་ཟས་ནོར་ཀུན་དང་རྟ་ཕྱུགས་ཀྱང་མང་པོ་ཚིག་པས། དཔོན་པོ་ཕྱིར་ལོག་དུས་སྡོད་ས་ཡང་མེད་པར་མི་ཚང་ཞིག་ཏུ་སྡོད་དགོས་བྱུང་སྐད། དེ་བཞིན་དུ་དཔོན་པོས་གཡོག་པོ་རྣམས་ལ་སྡུག་བཏང་ན་དེ་འདྲ་ཡོང་ཉེན་ཆེ་བས། ལས་རྒྱུ་འབྲས་ལ་མི་བརྩི་བར་མི་འོས་པའི་བྱ་བ་དེ་འདྲ་བྱེད་མི་རུང་། སྔོན་སྦ་ནག་ཕྱོགས་ཀྱི་མི་གཅིག་གིས་དུས་རྒྱུན་དུ་ཇག་བྱས་མི་མང་པོ་བསད། ནོར་མང་པོ་ཕྲོགས་པ་མཐར་རྒྱ་མི་མང་པོས་བཟུང་ནས་ཤིང་ལ་བརྒྱངས་ནས་སྟེང་་་་་་་ནས་གསོན་པོར་གྲི་ཡིས་ཤ་བཅད་ནས་ཁ་ནང་དུ་བཞག་རང་ཤ་ཟར་བཅུག རང་ཁྲག་འཐུང་དུ་བཅུག་ནས་ངན་གསོད་བྱས་ནས་བསད་དོ། །ཡང་སྔོན་མཚོ་སྔོན་པོའི་ཕྱོགས་ཀྱི་མི་ངན་གཅིག་166

གིས་དུས་རྒྱུན་དུ་རྐུན་མ་མང་པོ་བྱས། དཔོན་པོ་ལ་ཡང་ཁ་བཏང་བས། ཉིན་གཅིག་དཔོན་པོས་ཁོ་བཟུང་ནས། ལག་པ་བཅད། ཁ་ལ་སྒོ་ལྕགས་བརྒྱབ་ནས་ཞག་མང་པོ་བཞག ཡང་ཁམས་པ་མི་གཉིས་ཀྱིས་དུས་རྒྱུན་དུ་འཕྲོག་བཅོམ་མང་པོ་བྱས་པ་གཞུང་དགའ་ལྡན་ཕོ་བྲང་གིས་བཟུང་ནས་གཅིག་གི་མིག་་་་་་་གཉིས་བཏོན། གཅིག་གི་ལག་པ་གཡས་བཅད། ཡང་དབུས་ཕྱོགས་ཀྱི་མི་ངན་གཅིག་གིས་གནས་སྐོར་བ་མང་པོ་ནང་དུ་བོས།དགོང་མོ་ཐམས་ཅད་ཀྱི་མགོ་ཤག་འདབས་སུ་སྟོན་དུ་བཅུག་་་་་་་ནས་བསྙལ། ནམ་གུང་སྟེང་ནས་གདུང་མ་ཆེན་པོ་ཞིག་ཀུན་གྱེ་མགོ་ཐོག་ཏུ་འཕངས་པས་མ་ཕོག མི་དེ་རྣམས་ཀྱིས་གཞུང་དུ་ཞུས་ནས་མགོ་རྡུང་མཁན་དེ་དང་ནང་མི་ཁྱེམ་མཚེས་དང་་་་་་་་་་བཅས་པ་བསད། ཡང་གནས་སྐོར་བ་ཞིག་བྲག་ཕུག་ཅིག་ཏུ་ཉལ་ཡོད་པའི་ཚེ། མི་ངན་མགོ་རྡུང་མཁན་གསུམ་འོངས་པ་ཤེས་ནས།གནས་སྐོར་བ་དེས་གོན་པ་ཤུལ་དུ་བཞག་ནས་གཅེར་བུར་ཐོན་ནས། མདུང་ཞིག་ཡོད་པ་ལག་ཏུ་བཟུང་ནས། མུན་པའི་ནང་ན་བསྡད་ཚེ། མགོ་རྡུང་མཁན་རྣམས་ཀྱིས་གོན་པའི་ནང་ན་ཡོད་སྙམ། དེའི་སྟེང་དུ་རུབ་ཚེ། གནས་སྐོར་བས་གློ་ནས་མདུང་བརྒྱབ་པས། མགོ་རྡུང་མཁན་གསུམ་པོ་ཕར་བསད་སྐད། ཡང་མི་ངན་གཅིག་གིས། གནས་སྐོར་བ་ཞིག་ཁང་པའི་སྐར་ཁུང་གི་ཐད་167

དུ་སྔས་བཞག་ནས་ཉལ་དུ་བཅུག་ཚེ། དེས་ཀྱང་ཤེས་ནས་རང་གི་མགོ་ཡི་ཐད་དུ་ཇ་སྐོལ་སྣོད་བཞག་ནས་བསྡད་ཚེ། ནམ་གུང་སྐར་ཁུང་ནས་རྡོ་ཆེན་བོ་ཞིག་འཕངས་པ་ཇ་སྐོལ་སྣོད་རྫ་མ་ལ་ཕོག་་་་པས་རྫ་མ་བཅག་པ་གཞུང་ལ་ཞུས་ནས་མི་དེ་ཡང་ངན་གསོད་་་་་བྱས་བསད་སྐད། དེས་ན་དེ་འདྲའི་གཏམ་མང་བས་ལྟོགས་ནས་མུ་གེས་འཆི་རུང་། ཚེ་འདི་ཕྱི་གཉིས་ཀ་བརླག་པའི་མི་ངན་ཁྲེལ་མེད་ཀྱི་བྱ་བ་ཇག་རྐུན་འཕྲོག་བཅོམ་བྱེད་མི་རུང་། སྔོན་མི་གཞོན་དར་མ་ཞིག་དང་ཕྲུ་གུ་ཆུང་ཆུང་ཞིག་གཉིས་མ་མཐུན་་་་་་པར་གཞོན་པའི་ང་རྒྱལ་གྱེས་ཕྲུ་གུ་ལ་བརྙས་བཅོས་བྱས་འོག་ཏུ་བཅུག་ནས་མང་པོ་བརྡུངས་པས། ཕྲུ་གུ་དེ་གཅིན་པ་ཡང་ཤོར་བ་བྱུང་བས་བཏང་ངོ་། །ཡང་ཉིན་གཅིག་ཕྲུ་གུ་དེས་སྐྲ་གྲི་རྣོན་པོ་ཞིག་གོས་ཀྱི་འོག་ཏུ་སྦས་ནས་སོང་ཚེ། མི་གཞོན་དེས་མཐོང་ནས་ཚུར་འོངས་བརྡུང་གྲབས་བྱས་ཚེ། ཞུ་བ་ཕུལ་ཀྱང་མ་ཉན་པར་ཡང་འོག་ཏུ་བཅུག་ཚེ། ཕྲུ་གུས་འོག་ནས་གྲི་བཏོན་ནས་བརྒྱབ་པས་སྟེང་ནས་ས་ལ་འབབ་ལོང་ཡང་མ་བྱུང་བར་ཤི་བས་མི་་་་་་་་གཙང་བ་ཡང་ཤོར། ཕྲུ་གུ་རོ་ཡི་འོག་ནས་རེ་ཞིག་མ་ཐར་པར་སྡོད་དགོས་བྱུང་སྐད། དེས་ན་སྙོམ་ཆུང་གི་མི་ལ་བརྙས་བཅོས་བྱས་ཚོད་མི་ཟིན་པར་བརྡུངས་ན། རང་སྲོག་ཀྱང་བསྐྱལ་བས་ཚོད་ཟིན་ན་དགའ། སྙོམ་ཆུང་གི་མི་ལ་དེ་འདྲ་བྱེད་མི་རུང་།168

ཡང་སྔོན་སེང་གེ་ཞིག་དང་། རི་བོང་གཉིས་ལྷན་དུ་བསྡད་པས། སེང་གེས་རི་བོང་ལ་རྩེད་མ་ཐབས་སུ་བརྙས་བཅོས་བྱས་པར་ཡིད་སུན་ནས། རི་བོང་གིས་ཉིན་གཅིག་སེང་གེ་ལ་ཁྱེད་ལས་ལྷག་པ་གཞན་ན་ཡོད་དམ་དྲིས་པས། ང་ལས་ལྷག་པ་གཞན་ན་མེད་ཟེར་བ། འོ་ན་ཁྱེད་འདྲ་བ་ཞིག་འདུག་བྱས་པས། ཡོད་ན་དེ་དང་འགྲན་དགོས་ཟེར་བ། མཚན་མོ་ཞིག་ལ་སེང་གེ་ཁྲིད་ནས་སོང་གཏིང་རིང་བའི་ཁྲོན་པའི་ཆུ་ཞིག་གི་ཁ་བསྟན་ནས། དེར་སོང་དང་དེ་ན་གདའ། ང་འཇིགས་པས་མི་འགྲོ་བྱས་པས། སེང་གེ་སོང་ནས། མར་ནང་དུ་བལྟས་ཚེ་ཟླ་བ་དཀར་བའི་ངོགས་ལ་སེང་གེ་རང་གི་གཟུགས་བརྙན་ཆུ་ནང་དུ་ཤར་བ་མཐོང་ནས།གཞན་ཞིག་ཡིན་སྙམ། མཆེ་བ་གཙིགས་ངར་བས་མ་གིས་ཀྱང་དེ་ལྟར་བྱས་ཚེ། ང་རྒྱལ་གྱིས་ཁྲོན་པའི་ནང་དུ་མཆོངས་ནས་ཤི་སྐད།དེས་ན་སྙོམ་ཆུང་ལ་གཙེ་རྒྱུ་མང་ན་དེ་འདྲ་ཡང་ཡོང་བས། སྙོམ་ཆུང་ལ་བརྙས་བཅོས་བྱེད་མི་རུང་། ཡང་སྔོན་གླང་ཆེན་ཁྱུ་ཞིག་འོངས་ནས་རི་བོང་ཀུན་གྱི་སྡོད་ས་ཕྲོགས་པས། མཚན་ཞིག་རི་བོང་བློ་ལྡན་ཞིག་སོང་། གླང་ཆེན་རྣམས་ལ་གཙེས་པས་གླང་ཆེན་རྣམས་ཀྱིས་རི་བོང་བདས་ཚེ། རི་བོང་གཡང་ཁ་ཆེན་པོ་ཞིག་ལ་མར་བབས་ནས་བྲོས་སོང་ཚེ། གླང་ཆེན་རྣམས་ཀྱིས་འགྲོ་ས་ཡོད་སྙམ་རི་བོང་བདས་ནས་སོང་ཚོད་མ་ཟིན་པར་ཐམས་ཅད་་་་་་་་་་169

གཡང་ལ་ལྷུང་ནས་ཤི་སྐད། དེས་ན་སྙོམ་ཆུང་ལ་ཐུབ་ཚོད་བྱས།ཡུལ་དང་ཞིང་ཁང་སོགས་ཕྲོགས་ན་ཡང་དེ་འདྲ་འོང་བས། ནམ་ཡང་དེ་འདྲ་བྱེད་མི་རུང་། སྔོན་ལྷོ་ཕྱོགས་ཀྱི་རྒྱུད་ན་རྒྱལ་པོ་ན་རྂ་མ་ཏི་མིའི་བདག་པོ་ཞེས་བྱ་བ་གཅིག་ཡོད་པ་ལས། ཡུལ་ཁྲིམས་ཀྱི་རྒྱལ་བུ་ལོ་ཉི་ཤུ་ལོན་ནས་ཕའི་ཐད་དུ་འགྲོར་མེད་པར་ལྕགས་ཀྱི་དྲ་བར་བཅུག་ནས། ལུགས་ཀྱི་བསྟན་བཅོས་བསླབས་ནས་ཡབ་རྒྱལ་པོ་ཤི་བ་དང་། བུ་རྒྱལ་པོ་བྱེད་པ་ལ། དེའི་དུས་སུ་རྒྱལ་པོ་དེ་ལ་བུ་ལོ་བརྒྱད་པ་ཞིག་ཡོད་པ་ལ། གོས་ལེགས་པ་ཞིག་ཡོད་པ། མ་ལ་གོས་འདི་སྤོས་དང་། ང་རྒྱལ་པོ་བྱེད་དུས་གྱོན་ནོ་བྱས་པས། མས་ཕ་ཡོད་པས་ད་དུང་རྒྱལ་ས་མི་ཐོབ་བྱས་པས། བུ་ན་རེ། ད་ལྟ་ཐོབ་པའི་ཐབས་ཅི་ཡོད་དྲིས་པས། མ་ན་རེ་ཁྱོད་ཀྱིས་ཕ་གསོད་ནུས་ན་བསད་ནས་རྒྱལ་རྔ་བརྡུངས་ན་ཐོབ་བྱས་པས།བུ་ཡིས་དེ་བཞིན་བྱའོ་བྱས། མས་ཆུ་གྲི་རྣོན་པོ་ཞིག་བྱེན་པ་བུ་ཡིས་ཐོགས་ཏེ། རྒྱལ་པོ་ཁྲི་སྟེང་ན་ཡོད་པའི་ཐད་དུ་སོང་སྟེ། ཕ་ལ་དགའ་བ་དང་རྩེད་མོའི་རྣམ་འགྱུར་ཅུང་ཟད་བྱས། པང་དུ་སོང་བ་དང་ཆུ་གྲིས་ཕའི་ལྟོ་བ་དཀྲུགས་ནས་བསད་དོ། །དེ་རིང་ནས་ང་རྒྱལ་པོ་ཡིན་ནོ་ཞེས་རྒྱལ་རྔ་བརྡུངས་པས། འབངས་རྣམས་ཀྱིས་ཀྱང་། འདི་ལྟ་བུ་ནུས་པས་འདི་ནི་ཤིན་ཏུ་དཔའ་བ་ཞིག་གོ་ཟེར། དེ་ལ་རྒྱལ་སྲིད་བྱིན་སྐད། དེས་ན་ཁྲེལ་མེད་ཀྱི་བྱ་170

བ་དེ་འདྲ་བྱེད་གཏན་ནས་མི་རུང་།སྔོན་རྒྱ་གར་ལྷོ་ཕྱོགས་ཀྱི་རྒྱུད། གྲོང་ཁྱེར་ཆེན་པོ་བ་རུ་ན་ཞེས་བྱ་བ་ན། ཁྱེམ་བདག་ཅིག་ལ་བུ་མེད་ནས་ལྷ་ལ་གསོལ་བ་བཏབ་པས་ཟླ་བ་བཅུ་ནས་ཁྱེམ་ཐབ་ལ་བུ་ཞིག་བཙས་ཏེ། དེའི་མིང་ལ་ལྷ་ཆེན་པོ་ཞེས་བཏགས། དེའི་བཙས་སྟོན་གྱི་ཕྱིར་ཕ་རྒྱ་མཚོར་ནོར་བུ་ལེན་དུ་སོང་བས་ལོ་བཅུ་གཉིས་ཐོགས་སོ། །དེའི་སྐབས་སུ་བུ་དེ་ཤིན་ཏུ་སྐྱེ་དྲགས་པས་ལང་ཚོ་སྨིན་ནས་རང་གི་མ་ལ་འདོད་ལོག་སྤྱོད་པ་ལ་ཞུགས་ཏེ། དེའི་ཚེ་མས་བུ་ལ་སྨྲས་པ།བུ་ཁྱོད་ང་དང་ལྷན་ཅིག་དགའ་ཞིང་འདུ་བར་འདོད་ན། ཁྱོད་ཀྱི་ཕ་རྒྱ་མཚོ་ནས་སླར་ལོག་ནས་སླེབ་ཏུ་ཉེ་བས་ལམ་དུ་སྒུགས་ལ་ཕ་གསོད་ཅིག་བྱས་པས། བུས་ཀྱང་དེ་བཞིན་བྱས། གསང་ནས་ལམ་དུ་ཕ་བསད་དོ། །དེ་ནས་རེ་ཞིག་ནས་མ་དེ་སྐྱེས་པ་གཞན་ཞིག་དང་ལྷན་དུ་འགྲོགས་པ་དང་ལྷ་ཆེན་འཁྲུགས་ནས་མ་ཡང་བསད་དོ། །དེ་ནས་རང་གི་མཆོད་གནས་དགྲ་བཅོམ་པ་ཞིག་ཡོད་པ་དེ་ལ་ཆོས་ཅི་རིགས་ཉན་ཅིང་ཡོད་པ་ལ། དེས་མངོན་ཤེས་ཀྱིས་སྔར་གྱི་ཉེས་པ་གཞན་ལ་སྒྲོགས་ཀྱིས་དོགས་་་་་་་ནས་འཇིགས་ཏེ་དེ་ཡང་བཀྲོངས་སོ། །དེ་ནས་རང་ཡང་བྱ་བ་མ་ཡིན་པ་དེ་རྣམས་ལ་ཡིད་སུན་ནས། ཁྱེམ་དུ་སྡོད་སྙིང་མ་འདོད་པར་ཡུལ་གཞན་དུ་འཁྱམས་སོ། །དེས་ན་དཔེ་མི་སྲིད་པའི་171

མཚམས་མེད་ཀྱི་ལས་ཚན་པོ་ཆེ་དེ་འདྲ་བྱེད་མི་རུང་། སྔོན་ཡུལ་དབུས་ཀྱི་རྒྱལ་པོ་རྙརྨ་པ་ལ་ཞེས་བྱ་བའི་སྐབས་ཤིག་ཉ་པ་རུ་ཏོ་ལ་ཞེས་བྱ་བ་བློན་པོར་བསྐོས། སྐྱེ་བོ་ཕལ་བོ་ཆེས་བཀུར་བ་ན།ཉ་པ་མི་ངན་དེས་དྲིན་ལ་མ་བསམས་པར་རྒྱལ་པོ་བསད། རྒྱལ་བུ་ར་མ་པ་ལ་དང་། པ་ལ་བྱ་བ་གཉིས་ཡོད་པ་ཡུལ་ནས་བཏོན།རྒྱལ་ས་བཟུང་བས། སྔར་གྱི་རྒྱལ་པོ་དེ་ལ་བློན་པོ་རྙིང་པ་པཎྜི་ཏ་ཀྲི་ཏི་བྱ་བ་ཞིག་ཡོད་པ་ལ་བློན་པོ་གྱིས་བྱས་པས་མ་ཉན་ཚེ་ཟླ་བ་གསུམ་ཙམ་ལ་བཙོན་དུ་བཟུང་སྡུག་བཏང་། དེ་ནས་བཏང་ནས།ཕར་ཞིག་ཏུ་སོང་ཚེ་བྱིས་པ་མང་པོའི་ཁྲོད་ན་སྔར་གྱི་རྒྱལ་པོའི་སྲས་གཉིས་ཡོད་པར་འཕྲད་པས། ར་མ་པ་ལས་བྱེས་པ་རྣམས་ཀྱི་དཔོན་པོ་བྱས་རྩེད་མོ་བྱས་སོ། །དེ་ནས་ཆེར་སོང་ནས་གླང་པོ་ཆེ་ཁ་ཤས་བསྡུས། སྔར་གྱི་རྩེད་གྲོགས་རྣམས་ཀྱིས་དམག་བྱས། ཉ་པའི་རྒྱལ་པོ་དེ་ལ་འཐབ་པའི་དུས་བཏབ། ཉ་པའི་རྒྱལ་པོས་དམག་འཐབ་པའི་སྔ་ཉིན་ནས་གླང་པོ་ཆེའི་གདོང་གསེར་གྱི་དྲ་བས་གཡོགས་པས་གླང་ཆེན་དེ་ལ་ཚིག་པ་ཟོས་ཡོད་པ་མ་ཤེས་་་་་ཕན་ཚུན་འཐབ་ཏུ་ཉེ་བ་ན་གླང་ཆེན་བཏང་བས། ཕར་མ་སོང་བར་ཚུར་ལོག་ནས། ཉ་པའི་རྒྱལ་པོ་དཔུང་དང་བཅས་པ་བསད་དོ། །དེ་ནས་རྒྱལ་པོ་ལ་སྲས་ར་མ་པ་ལ་བཞག་སྐད། དེས་ན་རང་གི་དཔོན་པོ་སོགས་ལ་ཁྲེལ་མེད་ཀྱི་བྱ་བ་དེ་འདྲ་བྱེད་མི་རུང་།172

སྔོན་རྒྱལ་བུ་དགེ་དོན་དང་། ནུ་བོ་སྡིག་དོན་གཉིས་རྒྱ་མཚོར་ནོར་བུ་ལེན་དུ་སོང་ནས། ནོར་བུ་ལོན་ནས་ཕྱིར་ལོག་པའི་ལམ་ནས། སྡིག་དོན་ལ་བསམ་པ་ལོག་པ་སྐྱེས་ནས་མཚན་ཞིག་དགེ་དོན་གཉིད་ལོག་ཡོད་པའི་མིག་ལ་སྙུག་གཤགས་བརྒྱབ་ནས་མིག་བཅར་ཏེ་ཤུལ་དུ་བཞག་ནས་ནོར་བུ་ཁྱེར་ནས་སོང་ངོ་། །དགེ་དོན་ཝཱ་རཱ་ཎ་སཱིའི་རྒྱལ་པོ་ལི་ཤིའི་གྲོང་འདབས་སུ་ཕྱིན།རྗེས་སུ་མིག་ཀྱང་སླར་བྱུང་། ཝཱ་རཱ་ཎ་སཱིའི་རྒྱལ་པོས། རྒྱལ་བུ་དགེ་དོན་ཡིན་པར་ངོ་ཤེས་བུ་མོ་ཡང་བཙུན་མོར་བྱེན་པ་ཁྲིད་་་་་ནས་སླར་རང་ཡུལ་དུ་སླེབས་ཚེ། སྡིག་དོན་བཙོན་དོང་དུ་བཅུག་ཡོད་པ་ཡང་ཐར་པར་བྱས་སོ། །དེས་ན་རང་གི་སྤུན་གྲོགས་སོགས་ལ་ཁྲེལ་མེད་ཀྱི་བྱ་བ་དེ་འདྲ་བྱེད་མི་རུང་། སྔོན་མི་ཞིག་དང་རྒྱལ་པོ་ཞིག་གཉིས་ནགས་སུ་སོང་བས། རྒྱལ་པོ་སྟག་ཅིག་གིས་གསོད་ལ་ཁད་ལ། མི་དེས་རལ་གྲི་བརྒྱབ་ནས་སྟག་གི་སྐེ་བཅད་ནས་བསད་པས། རྒྱལ་པོ་མགུ་ཡང་བྱ་དགའ་མ་བྱིན་ཚེ།མི་དེས་ཉིན་གཅིག་རྒྱལ་པོའི་རྨ་བྱ་གར་མཁན་ཞིག་ཡོད་པ་དེ་བཟུང་ནས་སྦས་ཏེ་བསད་པའི་ཁུལ་བྱས་པས། རྒྱལ་པོས་ཁྱོད་ཀྱིས་ངའི་རྨ་བྱ་ཅིའི་ཕྱིར་བསད་བྱས་པས། མི་དེ་ན་རེ། ངའི་བསམ་པ་ལ། རྒྱལ་པོ་སྟག་གིས་གསོད་དུས་ངས་སྲོག་ཐར་པར་བྱས་པས་བྱ་དགའ་ཡང་མ་བྱིན། ད་ལན་འདི་ཙམ་ཞིག་གསོལ་173

རས་སུ་ཞུས་ན་སྐྱོན་མེད་དམ་སྙམ། བརྐུས་སོ་ཞུས་པས། རྒྱལ་པོ་ན་རེ། འབངས་ཀྱིས་རྗེ་ཡི་ཞབས་ཏོག་བྱས་པ་དྲིན་དུ་ཅི་ལ་བརྩི།འདི་སོད་ཟེར། འོ་ན་ང་མ་གསོད་དང་རྨ་བྱ་ད་ལྟ་མ་བསད་པར་ཡོད་ཅེས་ཕུལ་ནས། མི་དེ་རྒྱལ་པོ་ངན་པ་དེའི་འོག་ན་མ་བསྡད་པར་སོང་ངོ་། །དེས་ན་དཔོན་པོ་རྣམས་ཀྱིས་ཀྱང་འབངས་མིས་ཕན་ཅི་ཙམ་བཏགས་ཀྱང་ལས་བྱས་པ་རྣམས་ལ་ངོ་མེད་པའི་་་་་་ཁྲེལ་མེད་ཀྱི་བྱ་བ་དེ་འདྲ་བྱེད་མི་རུང་། སྔོན་རྒྱལ་པོ་སངས་རྒྱས་དཔལ་གྱེ་བཙུན་མོ་འོད་གསལ་ཤི་ནས། ཉིན་གཅིག་གྲོང་ཁྱེར་གྱི་ལྷོ་སྒོར་ཕྱིན་པ་ན། བུ་མོ་མཛེས་མ་གོས་སྣ་ཚོགས་ཀྱིས་བརྒྱན་པ་ཞིག་མཐོང་ནས། དེ་བཙུན་མོར་བླངས་སོ། །དེ་ནས་བཙུན་མོ་ལ་བསམ་ངན་སྐྱེས། བཙུན་མོ་སྔ་མའི་བུ་འདི་མ་སྤྱུགས་ན་རྗེས་ནས་ལེགས་པོ་མི་འོང་སྙམ། ན་ཛུ་བྱས་པས། རྒྱལ་པོས་ན་བ་ལ་ཅི་ཕན་དྲིས་པས། མོ་ན་རེ། རྒྱལ་བུ་འདིའི་ལྷ་དང་ལོ་དང་རིགས་ཐམས་ཅད་ཁོ་མོ་ལ་གཟན་པར་གདའ་བས། ལོ་ཁ་ཤས་ཤིག་ཁམ་རྡའི་ཡུལ་དུ་བཏང་ནས་བཞུགས་སུ་བཅུག་ན། ངའི་ནད་འདི་ལ་ཕན་བྱས་པས། རྒྱལ་པོ་དེ་རང་གི་བུ་ལ་གཅེས་ཀྱང་། འདོད་ཆགས་ཆེ་བས་བུད་མེད་ཀྱི་དབང་དུ་སོང་། རང་གི་གཅེས་པའི་བུ་ཡང་ཁམ་རྡའི་ཡུལ་དུ་བཏང་ངོ་། །སྔོན་ཡུལ་ཟངས་གླིང་གི་རྒྱལ་པོ་བྷ་ལ་དེ་བ་ཞེས་བྱ་བའི་་་་་་་་174

བཙུན་མོ་ཀུན་བཟང་མ་ལ་སྲས་གཅིག་བྱུང་བ་མཚན་ལ་རྒྱལ་བུ་དོན་ཐམས་ཅད་འགྲུབ་པ་ཞེས་བཏགས། བཙུན་མོ་དེ་ཤི་ནས།བཙུན་མོ་པདྨ་ཅན་ཞེས་བྱ་བ་ཞིག་བླངས་ནས་སྲས་ཤིག་་་་་་་་་་་་་འཁྲུངས་པ་ལ་མཚན་གཞོན་ནུ་དོན་ཡོད་ཅེས་བཏགས་སོ། །དེ་ནས་གཞན་མི་ཀུན་གྱི་ཁ་གཏམ་ལ། རྒྱལ་པོའི་རྒྱལ་ས་སྲས་ཆེ་བ་དོན་འགྲུབ་ཀྱིས་ཐོབ་བོ་ཞེས་གླེང་བ་གོ་ནས། བཙུན་མོ་པདྨ་ཅན་གྱེ་བསམ་པ་ལ། ངའི་བུས་རྒྱལ་ས་མ་ཐོབ་ན། ང་ཨ་མ་ལ་ཡང་ཡོང་སྒོ་མི་ཡོང་། རྒྱལ་བུ་ཆེ་བ་འདི་མེད་པ་ཞིག་བྱ་དགོས་སྙམ་བསམ་ངན་སྐྱེས་སོ། །དེ་ནས་ན་ཛུ་བྱས། འགྲམ་གཡས་གཡོན་དུ་རམས་དང་མཚལ་བཟུང་ནས་རྣག་ཁྲག་ལྟ་བུའི་ལུད་པ་འཕངས་པས། རྒྱལ་པོས་ནད་ལ་ཅི་ཕན་དྲིས་པས། ཕན་ཐབས་གཅིག་ཙམ་ཞིག་འདུག་སྟེ། དེ་འདྲ་བྱས་པས་ཅི་ཡོང་། ང་འཆི་བ་ཡིན་བྱས་པས། རྒྱལ་པོས་ཁྱོད་ལ་ཕན་ཐབས་ཅི་ཡོད་ཀྱང་དེ་བྱ་དགོས་བྱས་པས། བཙུན་མོ་ན་རེ། དེ་ཡིན་ན། བྱེད་པའི་དམ་བཅའ་སྔོན་དུ་བྱ་དགོས་ཞེས་རྒྱལ་པོ་རྟེན་གྱི་དྲུང་དུ་ཁྲིད་ནས་དམ་་་་་་་་་བཅའ་བྱེད་དུ་བཅུག་གོ །དེ་ནས་བཙུན་མོ་ན་རེ། སྔར་རྒྱལ་པོས་མི་བྱེད་སྙམ་ནས་མ་ཞུས། ད་བྱེད་ན་རྒྱལ་བུ་དོན་ཐམས་ཅད་འགྲུབ་པ་འདི་མི་མིན་བདུད་ཀྱི་ཆོ་འཕྲུལ་དུ་འདུག་པས་འ་དི་་་་་་བཙས་ནས་མ་དེ་ཡང་གྲོངས། ད་ང་ལ་ཡང་གནོད་པ་སྐྱེལ་གྱིན་175

འདུག་སྟེ། བདག་རང་ན་བ་མནངས་ཆུང་སྟེ། རྒྱལ་པོ་རང་གི་སྐུ་སྲོག་ལ་སྐྱོན་འོང་བའི་ལུང་བསྟན་རྨི་ལྟས་བདག་ལ་བྱུང་། ད་བྱེད་ན་རྒྱལ་བུ་འདི་བསད་ནས་འདིའི་སྙིང་ང་ལ་བྱིན་ནས་ཟོས་ན་ངའི་ནད་འདི་ལ་ཕན། རྒྱལ་པོའི་སྐུ་སྲོག་གི་གེགས་ཀྱང་དེས་བཟློག་འགྲོ། དེ་ལྟར་མི་ནུས་ན། རྒྱལ་བུ་འདི་ཕྱིའི་རྒྱ་མཚོའི་གླིང་མི་མེད་ཀོ་ཤའི་གནས་སུ་བསྐྱལ་ན་ཕན་པར་འདུག་བྱས་པས།རྒྱལ་པོས་སྲས་གསོད་ནི་མ་ཕོད། ཡུལ་དེར་སྤྱུག་པར་ཁས་བླངས་སོ། །དེ་ཐོས་ནས་སྲས་གཉིས་ཤིན་ཏུ་ཐུགས་མཐུན་པས་འབྲལ་མ་ཕོད་པར་ཨ་ཇོ་དགུང་ལོ་བཅུ་གསུམ། གཅུང་བོ་དགུང་ལོ་དགུའི་ཐོག་ལ། གཉིས་ཀ་ལྐོག་ནས་ཡུལ་གཞན་དུ་བྲོས་པས། རྒྱལ་པོ་བཙུན་མོ་ཐམས་ཅད་མྱ་ངན་གྱེས་མནན། སྲས་གཉིས་གས་ཀྱང་རེ་ཞིག་གི་བར་དུ་དཀའ་ལས་ཆེན་པོ་མྱང་དགོས་བྱུང་།སྔོན་རྒྱལ་བུ་གཡུ་རྣ་ཅན་དང་། སྲས་མོ་ལྷ་ཅིག་གསེར་འཛོམས་གཉིས་མ་ཤི་ནས། མ་ཡར་མ་གཞན་ཞིག་བླངས་པས་མོའི་བསམ་པ་ལ། རྒྱལ་པོའི་སྲས་སྲས་མོ་གཉིས་མ་བསད་ན། ང་མ་ཡར་མ་ཡིན་པས་རྗེས་ལ་ལེགས་པོ་མི་ཡོང་སྙམ། བསམ་པ་ངན་པ་སྐྱེས་ནས། ན་ཛུ་བྱས་པས། རྒྱལ་པོས་ནད་ལ་ཅི་ཕན་དྲིས་པས། མོ་ན་རེ། རྒྱལ་པོས་སྟེར་ཕོད་ན་སྲས་སྲས་མོ་གཉིས་ཀྱི་སྙིང་གིས་ཕན་ཏེ་དེ་རྒྱལ་པོས་ལེན་ག་ལ་ནུས། དེ་མ་ཡིན་པའི་ཕན་176

ཐབས་གཞན་མེད་པས་འཆི་བ་ལས་འོས་ཅི་ཡོད་བྱས་པས། རྒྱལ་པོ་བུད་མེད་ཀྱི་དབང་དུ་སོང་ནས། སྲས་སྲས་མོ་གཉིས་མཚོ་ཞིག་གི་ཁར་ཁྲིད་ནས་གསོད་གྲབས་བྱས་ཚེ་མཚོ་ནས་ཀླུ་ཞིག་ཐོན་་་་་་ནས་སྙིང་གཉིས་སྤྲད་པས། བུ་བུ་མོ་གཉིས་མ་བསད་པར་སྦས་ནས་བསད་པའི་ཁུལ་བྱས། སྙིང་དེ་གཉིས་སྲས་སྲས་མོ་གཉིས་བསད་པའི་སྙིང་ཡིན་ཞེས་མོ་ལ་ཟར་བཅུག་པས། མོས་ཀྱང་ནད་དྲག་པ་ལྟར་བྱས་སོ། །ཉིན་གཅིག་སྲས་སྲས་མོ་གཉིས་མ་བསད་པར་ཡོད་པ་མཐོང་ནས་ཡང་ན་རྫུ་བྱས་པས། ཡང་རྒྱལ་པོས་སྲས་སྲས་མོ་གཉིས་བྲག་ཅིག་གི་ཁར་ཁྱེར་ནས་གསོད་གྲབས་བྱས་ཚེ།བྲག་དེའི་ནང་ནས་ལྷ་ཞིག་ཐོན་ནས་སྙིང་གཞན་གཉིས་སྤྲད་་་་་་་པས་རྒྱལ་པོས་སྲས་སྲས་མོ་གཉིས་སྦས་ནས། དེ་གཉིས་བསད་པའི་སྙིང་ཡིན་ཞེས་མོ་ལ་བྱིན་ནས་ཟར་བཅུག་པས། མོ་ཡང་ནད་དྲག་པ་ལྟར་བྱས། ཡང་སྲས་སྲས་མོ་གཉིས་མཐོང་ནས་ན་རྫུ་ཆེན་པོ་བྱས་པས། སྲས་སྲས་མོ་གཉིས་གསོད་མཁན་ལ་སྤྲད་ནས་ཐག་རིང་དུ་ཁྱེར། བསད་པའི་ཁུལ་བྱས་ཁྱེ་ཡི་སྙིང་གཉིས་བཏོན་ནས་ཁྱེར་འོངས། མོ་ལ་ཟར་བཅུག སྲས་སྲས་མོ་གཉིས་ཡུལ་གཞན་དུ་སོང་ངོ་། །ཡང་སྔོན་རྒྱལ་པོ་བྷ་གའི་བཙུན་མོ་ནོར་འབྱིན་མ་ཤི་ནས། ནགས་ན་གནས་པའི་བུ་མོ་གཟུགས་མཛེས་པ་ཞིག་འདུག་པ་བཙུན་མོར་བླངས་པས། སྐབས་ཤིག་རྒྱལ་བུ་དད་པ་བརྟན་པོ་177

ཡུལ་འདོན་པའི་ཕྱིར་ན་རྫུ་བྱས་པས། རྒྱལ་པོས་ཅི་ཕན་དྲིས་པས།སྲིན་པོའི་གནས་ཀྱི་མེ་ཏོག་ཀུ་ཤ་ན་ཞེས་བྱ་བ་དེ་རྒྱལ་བུ་བཏང་ནས་བླངས་ན་ཕན་ཏེ། རྒྱལ་བུ་འདི་ཡང་ང་མ་ཡར་མོར་བྱུང་གིས་དོགས་ནས་མི་མཉེས་པར་འདུག རྒྱལ་པོ་ཁྱོད་ཀྱང་ཐུགས་ཆུང་བས་གཏོང་མི་ཕོད། ད་ཁོ་མོ་འཆི་བ་ལས་འོས་གདའ་ཡེ་བྱས་པས། རྒྱལ་པོ་སྐྱེ་དམན་གྱི་དབང་དུ་སོང་། རྒྱལ་བུ་དད་པ་བརྟན་པོ་ལྷོ་ནུབ་སྲིན་པོའི་ཡུལ་དུ་བཏང་ངོ་། །དེ་ནས་མ་ཤི་བར་ཕྱིར་འོངས་ཚེ། མོ་ན་རེ། ཕག་ཤ་གསར་བས་དུག་རོ་རྙིང་བ་བསླངས། ད་ནི་ཐར་མེད་ཀྱི་ནད་བྱུང་། ད་རྒྱལ་བུ་ལ་མཐུ་ཡོད་ན། མཁར་ཆེན་པོ་ཞིག་བརྩིགས་ན་ནད་འདི་ཨེ་དྲག་ཟེར། དེ་བརྩིགས་པས་ནད་ཀྱི་སུམ་གཉིས་ཙམ་དྲག་ཟེར། ད་དུང་བླ་རིའི་ནང་སྟོང་བ་བྱས་ནང་དུ་ཆུ་བསྐྱིལ། ཙན་དན་སྡོང་པོ་སྐྱེས་པ་སོགས་བྱས་ན་ནད་འདི་སུམ་ཆ་འདི་དྲག་ཙམ་ཡིན་སྨྲས་པས། དེ་ཡང་གྲུབ་པས་ནད་དྲག་ཟེར། རྗེས་སུ་ད་དུང་རྒྱལ་བུ་བསད།ཡུལ་ཁམས་ཀུན་བརླག་པའི་བསམ་སྦྱོར་ཡོད་པ་ཤེས་ནས་མཐར་ཐབས་མཁས་ཀྱིས་གསོད་དགོས་བྱུང་། དེས་ན་འཇིག་རྟེན་པ་རྣམས་ཀྱིས་བུད་མེད་ཀྱི་བློ་དང་ཐལ་ཕུང་གི་མཁར། བུད་མེད་ཀྱི་གྲོས་མགོ། རའི་ལམ་སྣ་ཟེར་བའི་གཏམ་དཔེ་ལྟར་བུད་མེད་ངན་མའི་ཁ་ལ་ཉན་ནས་རང་གཞན་ཕུང་བའི་གཏམ་རྒྱུད་མང་པོ་་་་་་178

ཡོད་པས། བློ་གྲོས་ཅན་རྣམས་ཀྱིས་བུད་མེད་ངན་མའི་ཁ་ལ་གཏན་ནས་ཉན་མི་རུང་།སྔོན་བུད་མེད་གཅིག་གིས་རང་གི་གཏན་གྲོགས་ཤིག་ཡོད་པ་བཞག་ནས། གོས་རྒྱན་རྣམས་ཁྱེར་ནས་ཁྱོ་ག་གཞན་ཞིག་ཡོད་ས་བསྙེགས་པས། ལམ་ནས་ཇག་པ་བྱུང་། གོས་རྒྱན་ཐམས་ཅད་ཇག་པས་ཁྱེར་ནས་མོ་གཅེར་བུར་ངོ་ཚ་ནས། ཤིང་ལོ་ཆེན་པོ་མང་པོ་སྟེང་དུ་བཀབ་ནས་སྡོང་བོ་གཅིག་གི་རྩར་བསྡད་པས་་་་་་ནམ་ཞིག་གི་ཚེ། ཝ་མོ་གཅིག་གིས་ཤ་དུམ་ཞིག་ཁ་ལ་ཁྱེར་ནས་མཚོ་འགྲམ་དུ་ཡོང་ཚེ། མཚོ་ནང་ན་ཉ་གཅིག་མགོ་མཚོ་ཁར་འབུར་འབུར་ཐོན་པ་མཐོང་ནས། ཁས་ཤ་ཁྱེར་བ་དེ་ས་ལ་བཞག་ནས་ཉ་འཛིན་དུ་སོང་བས་ཉ་རྒྱ་མཚོའི་གཏིང་དུ་བྲོས་ནས་མ་་་་་ཟིན། ཕྱིར་འོངས་པས་སྔར་གྱི་ཤ་བཞག་པ་ཁྭ་ཏ་ཞིག་གིས་སྡོང་མགོ་ཞིག་ལ་ཁྱེར་ནས་མེད་ཚེ། ཝ་ཡིས་ཕར་ལྟ་ཚུར་ལྟ་མང་པོ་བྱས་ཚེ་བུད་མེད་དེ་ན་རེ། ཁ་ཤ་བཞག་ནས་ཉ་ཤ་བསྙབས། །ཉ་ཤ་རྒྱ་མཚོའི་གཏིང་དུ་སོང་། །ཁ་ཤ་ཁྭ་ཏས་སྡོང་མགོར་ཁྱེར། །ཕར་ལྟ་ཚུར་ལྟ་ཅི་ལ་ལྟ། །ཞེས་འཕྱ་སྨོད་བྱས་ཚེ། ཝ་ན་རེ།གཏན་གྲོགས་བཞག་ནས་ཁྱོ་གྲོགས་བསྙེགས། །གོས་དང་རྒྱན་རྣམས་ཇག་པས་ཁྱེར། །ཤིང་ལོ་མེད་ན་ངོ་ཡང་ཚ། །ཕར་ལྟ་ཚུར་ལྟ་ཁྱོད་ལ་བལྟས། །ཞེས་འཕྱ་སྨོད་བཏང་བས། མོ་རང་གི་ཡང་179

མཚང་ལ་ཕོག་ནས་ངོ་ཚ་བ་བྱུང་སྐད། དེས་ན་རང་སྐྱོན་ཡོད་པ་མི་ཚོར་བར་བཞག་ནས། མི་གཞན་གྱི་སྐྱོན་གླེང་མི་རུང་། སྔོན་བྱེ་ལ་ཞིག་གིས་རྐུན་མ་བྱས་པས་ཉིན་གཅིག་མི་གཅིག་གིས་བཟུང་ནས་རྣ་བ་བཅད་ནས་བཏང་། ཡང་རྐུན་མ་ཞིག་བྱས་པས་མི་གཅིག་གིས་བཟུང་ནས་རྔ་མ་བཅད་ནས་བཏང་། ཡང་ཉིན་གཅིག་སོང་བ་དགེ་སློང་ཞིག་གིས་མཐོང་ནས་ཕྲེང་བ་འཕངས་པ་སྐེ་ལ་བསྐོན་པ་ཁྱེར་ནས་བྲོས་པས། ཉི་མ་མང་པོ་ལྟོ་མ་རྙེད་པས་གཟུགས་ངན་དུ་སོང་། ཉིན་གཅིག་བྱེ་བ་ཞིག་དང་འཕྲད་པས། གནོད་པ་མ་བྱས་པར་མཐོང་ས་ནས་སྐད་ཀྱང་སྙོམ་པོ།འགྲོས་ཀྱང་དལ་པོ་ཞི་བ་དུལ་བ་ལྟ་བུའི་གཡོ་སྒྱུ་བྱས་པས། བྱེ་བ་དེས་ཁྱོད་སུ་ཡིན་བྱས་པས། ང་བྱེ་ལའི་དགེ་བསྙེན་ཡིན་ང་སྔར་གྱེ་སྲོག་གཅོད་བྱས་པར་འགྱོད་ནས་དགེ་སློང་ཞིག་གི་དྲུང་དུ་་་་་་་སོང་། སྐྲ་གཅོད་པའི་ཚབ་ལ་རྣ་བ་དང་མཇུག་མ་བཅད། ཕྱིན་ཆད་སྡིག་པ་མི་བྱེད་པའི་སྡོམ་པ་བླངས་པས་ཁོང་ཡང་ཐུགས་་་་་་དགྱེས། ཕྱག་ཕྲེང་འདི་ཡང་དད་རྟེན་དུ་བདག་ལ་གནང་བྱུང་།ཞེས་ཚིག་འདྲ་ཆགས་པ་བཤད་དོ། །འོ་ན་ཁྱོད་གཟུགས་པོ་ངན་པ་ཅི་ཡིན་བྱས་པས། དེ་ངས་ཤ་སྤངས་ནས་དཀའ་སྦྱད་བྱས་པས་འདི་ལྟར་གྱུར་བྱས་པས། འོ་ན་ཟས་སུ་ཅི་ཟ་བ་ཡིན་དྲིས་པས།ཤིང་ཐོག་ཟ་བྱས་པས། ཁོའི་ཚིག་དེ་བདེན་པར་བཟུང་། རང་180

ཡུལ་དུ་བྱི་ལ་གཡོ་ཅན་དེ་ཁྲིད་ནས། བྱི་བ་ཀུན་གྱེས་བཀུར་ཞིང་ཤིང་ཐོག་ཕུལ་ཚེ་མི་ཟ་བར། ཁྱེད་ཀུན་གྱེས་ཉིན་རེ་བཞིན་ང་ལ་སྐོར་བ་རེ་གྱིས། གཞན་ཞབས་ཏོག་མི་དགོས་བྱས། སྐོར་བ་བྱེད་དུ་བཅུག་ནས། ཉིན་རེ་བཞིན་བྱི་བ་རེ་བཟུང་ནས་ཟོས། མི་གཙང་བ་ས་འོག་ཏུ་སྦས་སོ། །དེ་ནས་བྱི་བ་རྣམས་ཉུང་དུ་སོང་།བྱི་ལ་རྒྱགས་སུ་སོང་ཚེ། བྱི་བ་ཐམས་ཅད་འདུས་ནས་རྒྱལ་པོ་ན་རེ། ང་ཡི་འཁོར་རྣམས་ཇེ་ཉུང་རེད། །དགེ་བསྙེན་སྐུ་བརྗེད་ཇེ་ཆེ་རེད། །ཟེར་ཐམས་ཅད་ཡིད་མ་ཆེས་པར་བྲུན་པ་བཙལ་ནས་བལྟས་པས་ནང་ནས་བྱི་བའི་སྤུ་བྱུང་ཚེ། བྱེ་བའི་རྒྱལ་པོ་ན་རེ།ཟས་སུ་ཤིང་ཐོག་ཟ་བ་ལ། །རིལ་མ་སྤུ་ཅན་ག་ནས་འོང་ཟེར། བྱེ་ལའི་མགུལ་དུ་དྲིལ་བུ་ཞིག་བཏགས་ནས་སྐོར་བ་བྱས་ཚེ། བྱེ་བ་རྗེས་མའི་དུས་སུ་དྲིལ་བུ་སིལ་ཞེས་སྒྲ་བྱུང་བས་བལྟས་ཚེ་བྱེ་བ་་་་གཅིག་བཟུང་ནས་ཟ་བ་མཐོང་ནས། བྱེ་བ་ཀུན་བྲོས་སོང་སྐད།དེས་ན་མི་གཡོ་ཅན་དེ་འདྲའི་ཁ་ལ་གཏན་ནས་རྟོན་མི་རུང་།སྔོན་འུག་པ་ལ་བྱ་གཞན་གྱེས་ཁྱོད་ཀྱི་མིག་སེར་པོ་འདི་ཅི་ལ་བྱུང་དྲིས་པས། དེ་སྣུམ་ཟོས་པས་བྱུང་ཟེར། རྐང་པ་སེར་ག་མང་བ་ཅི་བྱུང་དྲིས་པས། དེ་སྣུམ་རིགས་མིག་གིས་མ་མཐོང་བས་ལན་ཟེར། འོ་ན་མགོ་ལེབ་པ་འདི་གང་ཡིན་དྲིས་པས། དེ་ཆོས་མང་པོ་མགོ་ལ་བཞག་པས་དེ་ལྟར་གྱུར་ཟེར། རྣ་བ་ཆུང་བ་ཅི་ཡིན་དྲིས་181

པས། དེ་ཆོས་སྐད་རྣ་བས་མ་གོ་བས་ལན་བྱས་པས། གཏམ་དེ་ལ་བྱ་ཀུན་གྱིས་ཁྲེལ་བ་བྱུང་། དེང་སང་མི་ཀུན་གྱི་ཁ་གཏམ་ལ་འུག་པའི་བཤད་བཤད་མ་བྱེད་ཟེར་བ་དེ་ཡིན་སྐད། དེས་ན་དེ་འདྲའི་གཏམ་མི་མཚུངས་པ་ལབ་ན། མི་ཀུན་གྱིས་བཞད་གད་དང་ཁྲེལ་བའི་རྒྱུ་ཡིན་པས་ལབ་མི་རུང་། སྔོན་ཆུ་འགྲམ་ཞིག་ན་རི་བོང་ཞིག་ཡོད་པའི་ཐད་ཀྱི་ཤིང་གི་ཡལ་ག་ཞིག་ཆག་པ་ཆུ་ལ་ལྷུང་ཚེ་ཅལ་ཞེས་སྒྲ་བྱུང་བ་ལ་ཁོ་སྐྲག་ནས་བྲོས་ཏེ། རང་གི་ཟླ་བོ་དག་ན་རེ། ཅི་ཉེས་ཟེར། ཁོ་ན་རེ། ཅལ་བྱུང་ངོ་བྱས་པས། དེ་ཐམས་ཅད་བྲོས་ནས་སོང་། ཝ་སྐྱེས་དང་། ལྕེ་སྤྱང་། སྟག་གཟིག་དོམ་དྲེད་གླང་ཆེན་ཐམས་ཅད་ཀྱིས་དྲིས་པ་ལ། རི་བོང་གིས་ཅལ་བྱུང་ངོ་བྱས་པས་ཐམས་ཅད་བྲོས་པས་མཐར་སེང་གེ་དང་འཕྲད་ནས་་་་དྲིས་པས་ཅལ་བྱུང་བྱས་པས། ཅུང་ཞིག་བྲོས་ཏེ་སེང་གེ་དཔའ་བས་ཀུན་སྡོད་དང་རྒྱུ་མཚན་དྲི་ཡི་ཟེར། རི་བོང་ལ་ཅལ་རང་ཅི་ལ་ཟེར་བྱས་པས། རི་བོང་ན་རེ། དེ་བསྟན་རྒྱུ་ཡོད་ཟེར། ཐམས་ཅད་ཁྲིད་ནས་སྔར་གྱི་སར་སོང་། ཆུ་ཡི་ནང་ན་ལོ་མ་ཅན་གྱེ་ཤིང་གི་ཚལ་བུ་ཞིག་ལྷུང་ཡོད་པ་མཐོང་ནས་བསྟན་ཏེ། འདི་ལགས་སོ་ཟེར་སྐད། དེས་ན་རྒྱུ་མཚན་མ་དྲིས་པར་གཞན་གྱིས་གང་བཤད་ཚད་ཀྱི་ཁ་ལ་ཉན་མི་རུང་། སྔོན་སེང་གེ་ཞིག་དང་ཝ་གཉིས་རྐྱེས་རི་དྭགས་བསད་པའི་ཤ་ལྷན་དུ་ཟོས་ནས་ཡུན་རིང་སོང་ནས།182

ཉིན་གཅིག་གླང་པོ་ཆེ་ཞིག་བསད་ནས། སེང་གེ་ང་རྒྱལ་ཆེ་བས་ཝ་སྐྱེས་ལ་ངས་བསད་པ་ཡིན། ཁྱོད་ཀྱིས་ཁུར་ཅིག དེ་ལྟར་མིན་ན་ཤ་ཟ་བ་མ་རེ་ཞིག་བྱས་པས། ཝའི་བསམ་པ་ལ་འཁུར་ག་ལ་ནུས། ཤ་མི་ཟ་བ་ཡང་ག་ལ་རུང་ཐབས་ཤིག་བྱ་དགོས་སྙམ། ཇོ་བོ་ལ། འཇིག་རྟེན་ཆོས་ལུགས་ན། སེམས་ཅན་ཆེན་པོའི་རོ་འཁུར་ཚེ། དེའི་སྟེང་ན་མཁུན་པ་གཅིག་ཀྱང་དགོས་པས་ན།ཁྱོད་ཀྱིས་ཁུར་དང་ང་སྟེང་ནས་མཁུན། གཉིས་ཀ་ངས་མི་ཡོང་བྱས་པས། སེང་གེས་ཁུར་ཚེ་སྟེང་དུ་ཞོན་ནས། ཝའི་བསམ་པ་ལ།རི་དྭགས་ཀྱི་རྒྱལ་པོ་འདི་ལྟ་བུའི་སྟེང་ནས་ཅི་སྟེ་མཁུན་སྙམ། གླུ་དབྱངས་ལེན་སྙིང་འདོད་ཀྱང་ཤེས་ཀྱིས་དོགས་ནས་མཁུན་བུ་་་་་དབྱངས་བྱས་པ་དེ་སྡུག་མཁུན་མ་ཡིན་དགའ་བའི་དབྱངས་སོ། །དེས་ན་ཧ་ཅང་རློམ་སེམས་དང་ང་རྒྱལ་ཆེ་ན་སྡུག་བསྔལ་ཡང་་་་་ཐོག་ཏུ་འོང་ཉེན་ཆེ་བས། རློམ་སེམས་དང་ང་རྒྱལ་བྱེད་མི་རུང་།སྔོན་རྒྱལ་བོ་ཟླ་བའི་སེང་གེའི་མེ་ཏོག་ལྡུམ་རར་རི་ཕག་ཅིག་ཞུགས་པས། མེ་ཏོག་རྣམས་ཟོས་པ་ལྡུམ་ར་སྲུང་མཁན་གྱི་རིགས་ངན་རྔོན་པའི་བུ་ཞིག་ཡོད་པ་དེས་མཐོང་ནས། མདའ་གཞུ་ཐོགས་ནས་རི་ཕག་བདས་པས་ཟིན་ལ་ཁད་ལ་དེ་ལས་ཉེ་བ་ཞིག་ནས་གླ་བ་ཞིག་བརྒྱངས་ཏེ་ཐོན་བྱུང་བས། ཁོའི་བསམ་པ་ལ།ཕག་པ་བསད་ཀྱང་ཤ་མ་གཏོགས་མི་འདུག དེ་བས་གླ་བ་འདི་183

བསད་ན་ཤ་ལྤགས་གཉིས་ཀ་ཡོང་བར་འདུག་སྙམ། ཕག་པ་ཐང་ཆད་པ་དེ་བཞག་ནས། གླ་བ་ཐང་མ་ཆད་པ་དེ་ཉི་མ་ཕྱེད་ཙམ་བདས་པས་ཟིན་ལ་ཁད་ལ། དེ་བས་ཉེ་བ་ཞིག་ནས་ཤ་བ་ཞིག་བརྒྱངས་ཏེ་ཐོན་བྱུང་བས། ཡང་ཁོའི་བསམ་པ་ལ། གླ་བ་འདི་ལས་ཤ་བ་འདི་བསད་ན། ཤ་ལྤགས་རུས་གསུམ་ཡོད་སྙམ་ནས།གླ་བ་ཐང་ཆད་པ་དེ་བཞག ཤ་བ་ཐང་མ་ཆད་པ་དེ་བདས་པས་ཉི་མ་ཡང་ནུབ། ཤ་བ་དེ་ཡང་ནགས་མཐའ་མེད་དུ་ཤོར་རོ། །དེའི་ཚེ་བར་སྣང་ནས་ལྷས་སྨྲས་པ། དང་པོ་བརྩམས་པ་མི་འགྲུབ་ན། །རྗེས་ལ་བྱ་བ་འགྲུབ་མི་སྲིད། །སྔ་མ་མ་ཟིན་ཕྱི་མ་སྟོར། །རྔོན་པས་ཕག་རྒོད་བདས་པ་བཞིན། །བློ་མང་བྱ་བ་འགྲུབ་མི་སྲིད། །ཅེས་བསྒྲགས་སོ། །དེ་ནས་རྔོན་པའི་བུ་ནགས་མཐའ་མེད་ལ་མགོ་འཐོམས། རང་གི་ཡུལ་གང་ན་ཡོད་ཀྱང་མ་ཤེས། སྔར་འོངས་པའི་ལམ་ཡང་སྟོར་ཏེ། འགྲོ་ས་ཡང་མ་རྙེད་པར། ཉིན་ཞག་ཕྱེད་དང་གཉིས་ལྟོ་མེད་པར་ལྟོགས་སྐོམ་ཐང་ཆད་ནས་ལུས་སོ། །དེས་ན་ཧམ་པ་ཆེ་བའི་མི་ལ་དྲན་རྒྱུ་མང་། བྱ་བ་མང་པོ་བརྩམས་རུང་འགྲུབ་མི་སྲིད། བྱ་བ་སྔ་མ་མ་གྲུབ་པར་རྗེས་མའི་མགོ་མི་རྩོམ་པར་སྔ་མ་དེ་ལ་གཅིག་དྲིལ་བྱེད་དགོས། མི་དྲན་དགུ་དྲན་མི་བྱེད་དགུ་བྱེད་ཀྱི་མགོ་ལ་མི་ཡོང་དགུ་ཡོང་བས་དེ་འདྲ་བྱེད་མི་་་་རུང་། སྔོན་བྱ་ཐམས་ཅད་འདུས་ནས་བྱའི་རྒྱལ་པོ་འཚོལ་བའི་ཚེ།184

གང་གིས་ཉི་མ་ཤར་བ་སྔོན་དུ་མཐོང་བ་དེས་རྒྱལ་པོ་བྱེད་ཟེར།བྱ་ཐམས་ཅད་ཀྱིས་ཁ་ཤར་དུ་བལྟས་ཚེ། ཕ་ཝང་གིས་ཁ་ནུབ་ཏུ་བལྟས་པས་ཕུག་རོན་ཀྱང་ཁ་ནུབ་ཏུ་ཕྱོགས་ཚེ། ཕ་ཝང་གིས་ཕུག་རོན་ལ་ཕྱེ་འགམ་དུ་བཅུག་ནས་མགོ་བསྐོར་བས། ནུབ་རི་ལ་ཉི་མ་ཕོག་པ་ཕུག་རོན་དང་གཉིས་གས་མཐོང་ཡང་། ཕུག་རོན་གྱེ་ཁ་སྐྱ་ཕྱེས་འགགས་ནས་བཤད་མ་ནུས་པར་འུག་འུག་བྱས་པས།ཕ་ཝང་གིས་ཉི་མ་ཤར་འདུག་ཅེས་ནུབ་རི་བསྟན་པས། བྱ་ཀུན་གྱེ་རྒྱལ་པོ་མ་བྱས། ཡང་ནམ་འཕང་སུ་མཐོ་བ་རྒྱལ་པོར་དགོད་བྱས་པས། ཕ་ཝང་བྱ་རྒོད་ཀྱི་སྤུ་གསེབ་ཏུ་ཡིབས་ནས་བསྡད་པས།བྱ་རྒོད་འཕུར་ནས་ནམ་འཕང་བསྟོད་བསྟོད་དེ། སྐབས་ཤིག་བྱ་རྒོད་ན་རེ། དགུང་ལ་རེག་རེག་ཟེར་ནས་འདབ་རྒྱང་འཕངས་པ་དང་། ཕ་ཝང་བྱ་རྒོད་ཀྱི་སྤུ་གསེབ་ནས་ཐོན་ཏེ་ཡར་འཕུར་ནས།དེ་བས་ཀྱང་དགུང་ལ་རེག་རེག་ཟེར་ནས། གཤོག་ཆུང་བསྐུམས་ནས་ཀུན་གྱི་སྔོན་ལ་མར་ས་ལ་བབས་བསྡད་པས། རྗེས་སུ་བྱ་་ཐམས་ཅད་འོངས་ནས་ཕ་ཝང་ལ་བལྟས་ནས་སྤུ་མེད་ལ་རྭ་ཡོད་པ་མི་སྡུག་ལྟས་ངན་འདི་ལྟ་བུས་རྒྱལ་པོ་ག་ལ་འོང་། ཁོས་ཅི་བྱ་ཟེར། རྒྱལ་པོ་ཕར་ཞོག་བྱ་ཕལ་བའི་གྲལ་ལ་ཡང་མ་ཚུད། དེས་ན་གཞན་གྱིས་བརྙས་ཤིང་སྨོད་པའི་གནས་ས་འགྱར་བའི་བྱ་སྤྱོད་་་་༄ ༄ངན་པའི་རིགས་སུ་གྱུར་པ་བྱ་མི་རུང་བས་སྤང་བར་བྱའོ། །185

སྨྲས་པ། ལྷ་མཆོག་ཀླུ་དབང་གྲུབ་པ་རིག་འཛིན་གཙོ། །དྲང་སྲོང་རྒྱས་པ་གྲོག་མཁར་རྐང་མིག་སོགས། །ཀུན་གྱི་སྤྱི་བོའི་གཙུག་གི་རྒྱན་གྱུར་པའི། །ཀུན་མཁྱེན་ཐུབ་དབང་ཞལ་ནས་གསུངས་པ་ཡི། །དམ་པའི་ཆོས་ཀྱི་ལུགས་དང་མི་འགལ་ཞིང་། །དམ་པ་་རྣམས་ཀྱི་སྤྱོད་ཚུལ་ཇི་བཞིན་དུ། །འཇིག་རྟེན་མི་ཆོས་བདེ་ལེགས་འགྲུབ་པའི་ཕྱིར། །འཇིག་རྟེན་མི་ལ་ཕན་པའི་གླུ་དབྱངས་ལེན། །དམ་པའི་ལྷ་ཆོས་འཇིག་རྟེན་མི་ཆོས་གཉིས། །ཤེས་རབ་ཅན་ལ་་འགལ་མེད་གྲོགས་སུ་འགྲོ། །དེ་ཕྱིར་ལུགས་གཉིས་ཟུང་དུ་འབྲེལ་བའི་སྒོས། །དོན་གཉིས་སྒྲུབ་པར་འདོད་རྣམས་འདི་བཞིན་གྱིས། །མ་བརྟགས་བྱ་བ་བྱས་ན་རང་གཞན་འཕུང་། །ཕྱིས་ནས་འགྱོད་པ་སྒྱེ་བ་བླུན་བོའི་ལུགས། །དེ་ཕྱིར་བྱ་བ་གང་དང་གང་བྱེད་ཀྱང་། །ཐོག་མར་བརྟགས་ཤིང་དཔྱད་ནས་བྱེད་པ་གཅེས། །གཡོ་སྒྱུ་བྱས་པ་སྐབས་དེར་ལེགས་ན་ཡང་། །རྗེས་སུ་རང་གི་སྲོག་གི་བདུད་དུ་འབབ། །དེ་ཕྱིར་ཟས་ནོར་གང་གི་ཕྱིར་དུ་ཡང་། །གཡོ་སྒྱུའི་རིགས་སུ་གྱུར་པ་བྱེད་མི་རུང་། །མི་འོས་ནོར་མང་བླངས་ན་ལས་དབང་གིས། །ཐ་མར་རང་གི་ནོར་ཡང་བརླག་པ་མང་། །དེ་ཕྱིར་ལེན་པར་འོས་པ་མ་གཏོགས་པ། །མི་འོས་ནོར་ལ་བརྣབ་སེམས་རེ་བ་སྤང་། །རྐུས་དང་འཕྲོག་བཅོམ་བྱས་ན་ཚེ་འདིར་ཡང་། །གཞན་གྱེས་བཟུང་ནས་བརྡུངས་དང་བསད་པ་186་

མང་། །དེ་ཕྱིར་ལྟོགས་རུང་མི་ངན་ཁྲེལ་མེད་ཀྱི། །བྱ་བ་ཇག་རྐུན་འཕྲོག་བཅོམ་བྱེད་མི་རུང་། །བཙན་པོ་ཡིན་ཡང་བཙན་ཚོད་མ་ཟིན་ན། །སྙོམ་ཆུང་རྣམས་ཀྱི་ལག་ཏུ་གྲི་རུ་འཆི། །དེ་ཕྱིར་རང་ཉིད་ཇི་ལྟར་བཙན་ན་ཡང་། །སྙོམ་ཆུང་རྣམས་འ།་བརྙས་བཅོས་བྱེད་མི་རིགས། །ཕ་དང་མ་སོགས་གསད་བྱ་མ་ཡིན་པ། །བསད་ན་རང་ཉིད་འདི་ཕྱི་གཉིས་གར་འཕུང་། །དེ་ཕྱིར་དཔལ་འབྱོར་ཅི་ཙམ་ཐོབ་ན་ཡང་། །རྒྱལ་བློན་ཕ་མ་སྤུན་གྲོགས་གསོད་མི་བྱ། །ཕན་བཏགས་ལན་དུ་དྲིན་གཟོ་མ་མཆིས་ཀྱང་། །གནོད་པ་བྱེད་པ་ཁྲེལ་མེད་རྣམས་ཀྱི་ལུགས། །དེ་ཕྱིར་ཕན་ཐོགས་བྱས་ལ་ངོ་མེད་པའི། །ཁྲེལ་མེད་བྱ་བ་ནམ་ཡང་མ་བྱེད་ཨང་། །བུད་མེད་ངན་མའི་ཁ་ལ་ཉན་ནས་ནི། །རང་གཞན་མང་པོ་ཕུང་བའི་ལོ་རྒྱུས་མང་། །དེ་ཕྱིར་གཡོ་སྒྱུ་ཅན་གྱེ་བུད་མེད་ཀྱི། །ཁ་ལ་སྐྱེས་པ་རྣམས་ཀྱིས་མ་ཉན་ཅིག །རང་སྐྱོན་མི་མཐོང་གཞན་གྱི་སྐྱོན་རྣམས་མཐོང་། །འཕྱ་སྨོད་བྱས་ན་རང་ལ་དེ་འདྲ་འོང་། །དེ་ཕྱིར་གཞན་སྐྱོན་མང་པོ་མཐོང་ན་ཡང་། །མ་མཐོང་བ་ལྟར་བྱས་ནས་སྨོད་མི་བྱ། །རྒྱུ་མཚན་མི་འདྲི་གཞན་གྱི་ཁར་ཉན་་།། །སྐབས་རེ་དོན་མེད་ངལ་དུབ་སྡུག་བསྔལ་འོང་། །དེ་ཕྱིར་བཤད་ཚད་ཁ་ལ་ཉན་མི་རུང་། །དེ་ཡི་རྒྱུ་མཚན་འདྲི་བ་ཤིན་ཏུ་གཅེས། །འུག་པའི་གཏམ་བཞིན་སྔ་ཕྱི་འགལ་བའི་གཏམ། །བློ་ལྡན་དྲུང་དུ་སྨྲས་ན་187

ཁྲེལ་བའི་རྒྱུ། །དེ་ཕྱིར་མི་འགྲིག་གཏམ་རྣམས་གཏོང་བ་ལས། །དེ་བས་ཁ་རོག་བསྡད་པ་གདམས་ངག་ཟབ། །བྱ་བ་བརྒྱ་ཕྲག་མང་པོའི་མགོ་རྩོམ་པ། །མི་དེས་བྱ་བ་གཅིག་ཀྱང་འགྲུབ་མི་སྲིད། །དེ་ཕྱིར་བྱ་བ་མགོ་མ་མ་གྲུབ་པར། །བྱ་བ་རྗེས་མ་མང་པོ་རྩོམ་མི་བྱ། །ནང་ན་ཡོན་ཏན་མང་པོ་ལྡན་ན་ཡང་། །ཕྱི་ཡི་ཆ་ལུགས་ངན་ན་ཀུན་གྱིས་བརྙས། །དེ་ཕྱིར་གཞན་གྱི་སེམས་ལ་མི་འབབ་པའི། །ཆ་ལུགས་བྱ་སྤྱོད་ངན་པ་སྤོང་བར་མཛོད། །ད་ནི་མཉམ་མེད་ཟས་གཙང་སྲས་པོ་ཡིས། །ལེགས་པར་གསུངས་པའི་ཆོས་དང་མི་འགལ་ཞིང་། །འཇིག་རྟེན་མི་ཆོས་འགྲུབ་ཕྱིར་བྱ་འོས་པ། །ཇི་ལྟར་བྱ་ཚུལ་བདག་གིས་བཤད་ཀྱིས་ཉོན། །དེ་ཡང་མཉམ་མེད་ཟས་གཙང་གི་སྲས་པོས་གསུངས་པའི་་་་་དམ་པའི་ཆོས་ཀྱི་དགོངས་དོན་དང་མི་འགལ་ཞིང་། འཇིག་རྟེན་མི་ཆོས་ཀྱི་བྱ་བ་རྣམས་ཀྱང་བདེ་ལེགས་སུ་འགྲུབ་པའི་ཕྱིར། བྱ་བར་འོས་པའི་རིགས་རྣམས་སྒྲུབ་པའི་ཚུལ་བཤད་པར་བྱ་སྟེ།སྔོན་ཐུགས་རྗེ་ཆེན་པོའི་སྤྲུལ་པ་ཆོས་རྒྱལ་སྲོང་བཙན་སྒམ་པོས།བོད་དུ་དགེ་བ་བཅུའི་ཁྲིམས་ཀྱི་སྟེང་དུ། དཀོན་མཆོག་ལ་གུས་པ།དམ་ཆོས་སྒྲུབ་པ། ཕ་མ་བཀུར་བ། ཡོན་ཏན་ཅན་གོང་དུ་བཀུར་བ། རིགས་མཐོ་དང་རྒན་ལ་ཕུ་དུད། མཛའ་བཤེས་ལ་གཞུང་།ཡུལ་མི་ལ་ཕན་འདོགས་པ། ཡིད་དྲང་བ། མིག་ཡ་རབས་ལ་ལྟ་བ།188

ཟས་ནོར་ལ་སྤྱོད་ཤེས་པ། དྲིན་ཅན་ལ་ཕན་ལན། བྲེ་སྲང་ལ་གཡོ་སྒྱུ་མེད་པ། སྤྱི་སྙོམས་ཤིང་ཕྲག་དོག་མེད་པ། བུད་མེད་ཀྱི་ཁ་ལ་མི་ཉན་པ། ངག་འཇམ་ཞིང་སྨྲ་མཁས་པ། ཐེག་པ་ཆེ་ཞིང་བློ་ཁོག་ཡངས་པ་སྟེ། མི་ཆོས་གཙང་མ་བཅུ་དྲུག་གི་ཁྲིམས་བཙན་པོས་ཕྱག་རྒྱས་བཏབ་སྟེ། འབྲས་ལྡན་དུས་ཀྱི་མཁའ་ལ་རྟ་ལྗང་གི་དབང་པོ་ཤར་བ་ལྟར་གསལ་ཞིང་། གསེར་གྱེ་གཉའ་ཤིང་འཛིན་རི་ལྟར་ལྕི་བར་མཛད་པས། བོད་ཆེན་པོའི་རྒྱལ་ཁམས་ཀྱི་ཁྱོན་་ཀུན་ལ་གནས་པའི་སྐྱེ་དགུ་མཐའ་དག་མངོན་པར་མཐོ་བ་དང་།ངེས་པར་ལེགས་པའི་དགའ་སྟོན་ལནེ་གཅིག་མིན་པར་མྱོང་བར་མཛད་གསུངས། ཆོས་རྒྱལ་ཆེན་པོ་དེ་ཡི་རྣམ་ཐར་བཞིན་དུ་རྒྱལ་པོ་རྣམས་ཀྱིས་ཀྱང་རྒྱལ་ཁམས་ཐམས་ཅད་ཆོས་བཞིན་བསྐྱང་་་་་བར་བྱའོ། །སྔོན་ཡུལ་ཡངས་པ་ཅན་གྱི་རྒྱལ་བུ་ཀུན་ཏུ་དགའ་ལྷ་མོ་ཁྲོ་གཉེར་དང་ལྷན་ཅིག་ཏུ་གནས་ནས། བསོད་ནམས་དང་ཡེ་ཤེས་ཀྱི་ཚོགས་སྤྱོད་པ་ལ་དྲན་པ་བརྗེད་པ་མེད་པར་བྱས། ཤེས་བཞིན་གྱིས་བརྟན་པར་བྱས། བག་ཡོད་པས་མི་དགེ་བའི་རྣམ་པ་ཙམ་ཡང་མེད་པར་བསྟན། དབང་པོ་སྒོ་ལྔའི་ཆགས་སྡང་གི་སྤྱོད་པ་ཅུང་ཟད་ཙམ་ཡང་བཅིལ་ཏེ་བསྡམས་སོ། །ཉིན་གསུམ་མཚན་གསུམ་དུས་དྲུག་ཏུ་རང་གི་ཤེས་རྒྱུད་ལ་རང་འདོད་ཀྱི་འཁྲི་བ་་་་་འདུག་གམ་མི་འདུག་ལྟ་བ་དང་། ཁྱེམ་ན་གནས་པའི་ཁྱེམ་གྱི་189

ཉོན་མོངས་པས་གོས་མ་གོས་ལྟ་བ་དང་། གཞན་དོན་ལས་ཉམས་མ་ཉམས་ལྟ་བ་དང་། སྤྱིར་ཡང་མུ་སྟེགས་བྱེད་ཀྱི་སྤྱོད་པ་སེམས་ལ་ཞུགས་པ་མི་ཚོར་བས། དེ་ཞུགས་མ་ཞུགས་ལྟ་བ་དང་། གཞན་ཡང་སྤང་བྱ་ལ་གཉེན་པོར་འཁྲུལ་ལམ་མ་འཁྲུལ་དཔྱོད་པ་དང་།གཉེན་པོ་ལ་སྤང་བྱར་འཁྲུལ་མ་འཁྲུལ་ལྟ་བ་དང་། སྤང་བྱ་དང་གཉེན་པོ་གེཉིས་ཆོས་ཀྱི་དབྱེངས་སུ་ལྷོངས་མ་ལྷོངས་ལྟ་བ་དང་།ནང་དུ་ཏིང་ངེ་འཛིན་དེ་དག་རྒྱས་པ་ལ་བརྩོན་ཞིང་། ཤེས་རབ་ཆེན་པོའི་དབྱེངས་སུ་འཁྱེར་བས་དུས་འདའ་བར་བྱེད་དོ། །དེ་ལྟར་བྱས་པའི་མཐུས་ཡུལ་ཕྱོགས་ཐམས་ཅད་ལ་བཀྲ་ཤིས་པ་་་་་་་དང་། རྒྱལ་སྲིད་འཕེལ་བ་དང་། རྒྱལ་བུ་དེ་ཡང་མིའི་དབང་པོར་བཀུར་བ་དང་། ཆོས་ཀྱི་བླ་མར་བཟུང་སྟེ་ཐམས་ཅད་ཀྱིས་མཆོད་པར་བྱེད་པ་བྱུང་། དེ་བཞིན་དུ་དྲན་ཤེས་བག་ཡོད་བསྟེན་ཅིང་།ཉིན་མཚན་དུས་དྲུག་ཡང་དང་ཡང་དུ་སེམས་རྒྱུད་ལ་བརྟགས་ནས་གནོད་སེམས་དང་སྡིག་པའི་ལས་ཐམས་ཅད་སྤངས་ནས།ཕན་སེམས་དང་དགེ་བའི་ལས་ཐམས་ཅད་ལ་བརྩོན་པར་བྱའོ། །སྔོན་ཡུལ་བདེ་ལྡན་གྱི་རྒྱལ་བུ་དཀོན་མཆོག་འབངས་ཞེས་བྱ་བའི་སྐུ་ལུས་ཀྱི་རོ་སྟོད་གསེར། སྐེད་པ་དུང་། རོ་སྨད་གཡུ་ལས་བྱས་པ། སོ་དུང་སོ་ཁོར་མར་ཡོད་པ་མཛེས་ཤིང་ཡིད་དུ་འོང་བ་དེ་རྫུ་འཕྲུལ་གྱིས་ཨོ་རྒྱན་གྱི་ཡུལ་དུ་བྱོན། ཡུམ་གསང་བ་190

ཡེ་ཤེས་སྤྱན་དྲངས། རིག་གནས་བཅོ་བརྒྱད་ལ་མཁས་ཀྱང་སྦས་པའི་བརྟུལ་ཞུགས་མཛད། ཀུ་སཱ་ལིའི་སྤྱོད་པས་འགྲོ་དོན་རྒྱུན་མི་འཆད་དུ་མཛད་དོ། །དེ་བཞིན་དུ་རང་གི་ཡོན་ཏན་ཅི་ཡོད་ནང་དུ་སྦེད་ཅིང་སེམས་ཅན་གཞན་གྱེ་དོན་ལ་བརྩོན་པར་བྱའོ། །སྔོན་ཡུལ་བྷེ་ག་ལའི་རྒྱལ་བུ་དད་པ་བརྟན་པོས། སྒྲོལ་མ་དང་། ཁྲོ་གཉེར་ཅན། ནོར་རྒྱུན་མ་གསུམ་གྱི་སྤྲུལ་པ་སྲིན་པོའི་བུ་མོ་ཀུ་ཤ་ན་དང་། ཀླུ་ནག་པོའི་བུ་མོ་ཡང་ཤ་ན། ཀླུ་དཀར་པོའི་བུ་མོ་སུམ་ཤ་ན་གསུམ་བཙུན་མོར་གདན་དྲངས། དུས་དང་གནས་སྐབས་ཐམས་ཅད་དུ་རྙེད་པ་དང་བཀུར་སྟི་ལ་མི་ལྟ། ཁེངས་དྲེགས་དང་ང་རྒྱལ་མི་མཛད། བླ་མའི་བཀའ་དང་གཅིག་ཀྱང་མི་འགལ་བར་ཡབ་དང་འཁོར་འབངས་རྣམས་ཀྱི་ཐོག་དྲངས། འགྲོ་བ་གཞན་གྱི་དོན་ཁོ་ན་མཛད་ནས། དགུང་ལོ་བརྒྱ་དང་ཉི་ཤུ་རྩ་བདུན་པ་ལ་ཚེའི་འདུ་བྱེད་བཏང་སྟེ་བདེ་བ་ཅན་དུ་གཤེགས་སོ། །དེ་བཞིན་དུ་རྙེད་པ་དང་བཀུར་སྟི་ཁེངས་དྲེགས་སྤངས་ནས་བླ་་་་་་་མའི་བཀའ་དང་མི་འགལ་བར་ཕ་མ་འཁོར་གཡོག་གི་ཐོག་་་་་་་་་་དྲརྗེས་མཐོང་ཐོས་ཀྱི་སེམས་ཅན་ཐམས་ཅད་རབ་ཏུ་བྱམས་པས་སྐྱོང་བར་བྱའོ། །སྔོན་ཡུལ་ཝཱ་རཱ་ཎ་སཱིའི་ཁྱེའུ་དགའ་འཛིན་ཞེས་བྱ་བས་ཆུང་ནས་བཟུང་སྟེ། སེམས་ཅན་ཕ་མར་བལྟས་ནས་བྱམས་ཤིང་ཉིན་གཅིག་ངན་སློང་གོས་མེད་པ་ཞིག་ལ་རྒྱབ་ཀྱི་་་་་་191

གོས་ཕུད་ནས་སྤྲད་དོ། །ཉིན་གཅིག་མུ་སྟེགས་པའི་རྣལ་འབྱོར་ཞིག་གིས་སྐྱོགས་གཅིག་འཕངས་ནས་དགའ་འཛིན་གྱི་མགོ་ལ་་་་་ཕོག་ཚད་པ་ཞིག་བྱུང་ཡང་། ལན་དུ་བརྡེག་པ་དང་ངག་གི་ཉེས་པ་བཞི་མ་བྱས་ན། ཡིད་ཀྱི་ཉེས་པ་གསུམ་ལྟ་ཅི་སྨོས། དེ་རྒྱལ་བློན་རྣམས་ཀྱིས་མཐོང་ནས་མུ་སྟེགས་བཟུང་ནས་གསོད་པར་་་་་བརྩམས་པ་ན། དགའ་འཛིན་གྱིས་འདི་བདག་ཅག་གི་ཚེ་སྔོན་གྱི་ཕ་མ་ཡིན་པས་བདེ་བར་ཐོངས་ཞེས་གནོད་པ་ལས་བསྐྱབས་སོ། །ཡང་མུ་སྟེགས་པ་འགའ་ཞིག་གིས་བཟུང་ནས། ནང་བའི་ཆོས་ལུགས་དང་ལྷ་ཐོངས། མི་གཏོང་ན་གསོད་པ་ཡིན་ཞེས་གྲི་བཏོན་ནས་གསོད་གྲབས་བྱས་ཀྱང་། རང་གི་ལྷ་ཆོས་མ་བཏང་། ཚིག་ངན་ཙམ་ཡང་མི་སྨྲ་བར་གནས་སོ། །གཞན་ཡང་རྒྱལ་བློན་འཁོར་འབངས་རྣམས་ལ་ཆོས་བསྟན་ནས། ཐམས་ཅད་ལ་མི་དགེ་བཅུ་སྤོང་དུ་བཅུག དཀོན་མཆོག་ལ་མི་ཕྱེད་པའི་དད་པ་བྱེད་དུ་བཅུག་གོ །དེ་བཞིན་དུ་རང་གིས་ཀྱང་མི་དགེ་བ་བཅུ་སྤངས་ནས་དད་པ་བརྟན་པོ་བྱེད་ཅིང་། གཞན་ལ་ཡང་མི་དགེ་བ་བཅུ་སྤོང་དུ་བཅུག་ནས་དཀོན་མཆོག་གསུམ་ལ་མི་ཕྱེད་པའི་དད་པ་་་་་་་་་་བརྟན་པོ་བྱེད་དུ་འཇུག་པར་བྱའོ། །སྔོན་ཝཱ་རཱ་ཎ་སཱིའི་དགེ་བསྙེན་བཙུན་པ་ཞེས་བྱ་བས་དུས་་་་་་རྒྱུན་དུ་གཞན་གྱིས་ཚུར་ལ་གནོད་པ་ཅི་ཙམ་བྱས་ཀྱང་ལན་དུ་ཁྲོ་192

བ་སྐད་ཅིག་ཙམ་ཡང་མི་བྱེད། ཡོན་ཏན་རྒྱ་མཚོ་ལྟ་བུ་ཡོད་ཀྱང་ང་རྒྱལ་མི་བྱེད། སྤྲང་པོ་བཞིན་དུ་དམན་ཆ་བླངས་བླ་མ་དགེ་བའི་བཤེས་གཉེན་མང་པོ་ལ་བསྙེན་བཀུར་བྱས། ཡོན་ཏན་བསླབས་པས་མཁས་པའི་གྲགས་པ་ཆེན་པོ་བྱུང་། དེ་ནས་དགེ་བསྙེན་དེས་སྒྱེ་བོ་ཐམས་ཅད་ལ་ཆོས་བསྟན་པས་ཡུལ་ཁམས་་་་་་་ཐམས་ཅད་བདེ་ལ་བཀོད་དོ། །དེ་བཞིན་དུ་ཁྲོ་དང་ང་རྒྱལ་སྤངས་ནས་དམན་ཆ་བླངས་བླ་མ་དགེ་བའི་བཤེས་གཉེན་བསྟེན་ཡོན་ཏན་བསླབས་ནས་འགྲོ་བ་གཞན་ལ་ཆོས་བསྟན་ནས་རྒྱལ་་་་ཁམས་བདེ་ལ་འགོད་པར་བྱའོ། །སྔོན་གྲོང་ཁྱེར་སྒྲ་ལྡན་གྱི་ཁྱེའུ་རིན་ཆེན་སྙིང་པོས་སྐྱེས་ནས་བཟུང་སྟེ། གནས་གང་དུ་སྡོད།གྲོགས་སུ་དང་འགྲོག སྤྱོད་ལམ་ཅི་བྱེད་ཀྱང་ཆོས་ཀྱི་གཏམ་འབའ་ཞིག་ལས། ངག་འཁྱལ་བའི་གཏམ་གང་ཡང་མ་སྨྲས་སོ། །གཞན་ཕ་མ་དང་སྒྲ་ལྡན་གྱི་མི་རྣམས་ཀྱང་ཡང་དག་པའི་ཆོས་ལ་བཀོད་ནས་ཐམས་ཅད་ཀྱི་ངན་སོང་གི་སྒོ་ཁེགས་པར་གྱུར་ཏོ། །དེས་ན་ངག་འཁྱལ་སྤངས་ནས་ཆོས་དང་མཐུན་པའི་གཏམ་་་་་་་་བཤད་ནས་འགྲོ་ཀུན་བདེ་ལ་འགོད་པར་བྱའོ། །སྔོན་གྲོང་ཁྱེར་སྒྲ་ལྡན་གྱི་ཁྱེའུ་པདྨ་ཞེས་བྱ་བས་ལོ་བརྒྱད་ནས་དགེ་ཚུལ་གྱེ་སྡོམ་པ་བླངས་ནས་མཁན་སློབ་མགོ་ཡི་ཞྭ་བཞིན་ཁུར། བསུ་སྐྱེལ་བཀུར་སྟེ་གདན་བཏིང་མཆོད་ཅིང་བསྟོད་དོ། །གཞན་ཡང་ཆོས་ལ་193

མཁས་པ་དང་། ཆོས་སྒོར་ཞུགས་པ་སུ་མཐོང་ན་ཡང་འདི་རྣམས་བསྟེན་ནས་བདག་ལ་ཡོན་ཏན་དུ་མ་འབྱུང་། མཐར་ཐུག་སངས་རྒྱས་ཀྱི་གོ་འཕང་ཡང་འདི་རྣམས་བསྟེན་ནས་འབྱུང་ངོ་སྙམ།མཆོད་བསྟོད་བཀུར། སེམས་ཅན་ཐམས་ཅད་ལ་ཕ་མ་བུ་ཚའི་འདུ་ཤེས་བཞག་ནས། རབ་ཏུ་བྱམས་པས་བསྐྱངས་སོ། །དེ་བཞིན་དུ་བླ་མ་མཁན་བོ་རིམ་གྲོ་དང་། གཞན་ཆོས་མཛད་ཡོངས་ལ་སྟོན་པའི་འདུ་ཤེས་བསྐྱེད་ནས་བཀུར་ཞིང་། སེམས་ཅན་སུ་མཐོང་ཡང་། རྒན་པ་ལ་ཕ་མ། མཉམ་པ་ལ་སྤུན་དང་སྲིང་མོ།ཆུང་བ་ལ་བུ་དང་བུ་མོའི་འདུ་ཤེས་བསྐྱེད་ནས་རབ་ཏུ་བྱམས་་་་་པས་བསྐྱང་བར་བྱའོ། །སྔོན་ཡུལ་ཡངས་པ་ཅན་གྱི་ཁྱེའུ་འོད་ཟེར་ཞེས་བྱ་བ། དེ་སྐྱེས་མ་ཐག་ནས་ཡར་ལ་ལངས་ནས་སོང་། དགེ་སློང་འོད་དཔག་མེད་ལ་ཕྱག་བྱས་པས་ཀུན་ཡ་མཚན་པར་གྱུར་ཏོ། །དེ་ནས་བཟུང་དགེ་སློང་འོད་དཔག་མེད་ཀྱིས་གཙོ་བྱས། ་དགེ་འདུན་ཐམས་ཅད་དགེ་བའི་བཤེས་གཉེན་དུ་བསྟེན། ཡོན་ཏན་ལ་གེགས་བྱེད་པའི་སྡིག་པའི་གྲོགས་པོ་དང་སྐད་ཅིག་ཙམ་ཡང་མི་འགྲོག ཕ་མ་གཉིས་ལ་དབུལ་པོ་རྣམས་ལ་ཟང་ཟིང་གི་སྦྱིན་པ་བྱེད་དུ་བཅུག ཁྱེའུས་དབུལ་ཕོངས་རྣམས་ལ་སྨྲས་པ།འཇིག་རྟེན་འདི་ན་ཞིང་ལ་ས་བོན་མ་བཏབ་པར་སྟོན་ཏོག་མི་་་་་འབྱུང་བ་ལྟར་རྒྱུ་དགེ་བ་མ་བྱས་པས་འབྲས་བུ་བདེ་བ་མི་འབྱུང་194

བས། ད་ཁྱེད་རྣམས་ལ་དངོས་བོ་བྲེ་གང་ལས་མེད་རུང་ཕུལ་དོས་དཀོན་མཆོག་མཆོད། ཕུལ་དོ་ཕ་མའམ་ནད་པ་ཕོངས་པ་ལ་བྱེན།ཕུལ་དོ་རང་གིས་ལོངས་སྤྱོད་ཅེས་ལས་རྒྱུ་འབྲས་ཀྱི་ཆོས་བསྟན་པས། དེར་འཚོགས་པ་རྣམས་ཀྱིས་ཀྱང་རང་རང་གིས་གང་ནུས་ཀྱི་སྡོམ་པ་བླངས་ནས་བསྲུང་། མུ་སྟེགས་པ་སོགས་སྡིག་གྲོགས་སྤངས། འོད་དཔག་མེད་སོགས་དགེ་བའི་བཤེས་གཉེན་ཕུན་སུམ་ཚོགས་པ་བསྟེན་ཏོ། །དེ་བཞིན་དུ་སྡིག་པའི་གྲོགས་པོ་སྤངས།དགེ་བའི་བཤེས་གཉེན་བསྟེན། ཆོས་དང་ཟང་ཟིང་གི་སྒོ་ནས་རང་གི་ཉེ་འཁོར་མཐོང་ཐོས་ཐམས་ཅད་ལ་ཕན་ཅི་ཐོགས་ལ་་་་་་འབད་པར་བྱའོ། །སྔོན་གྲོང་ཁྱེར་རྡོ་འཇོག་གི་རྒྱལ་བུ་བདེ་མཆོག་ཅེས་བྱ་བས་ཀླུ་གདུག་པ་ཅན་ཞིག་ཡོད་པ་འདུལ་བར་དགོངས་པས་སྐུ་ཚེ་དེ་ལ་མི་ཐུལ་བར་མཁྱེན་ནས་ཚེ་འཕོས་ནས་རིགས་ངན་ཞིག་གི་་་་་་བུར་སྒྱེས་ནས་བ་གླང་བསྐྱངས་པས་མིང་ལ་བ་གླང་སྐྱོང་དུ་་་་་་་་་འབོད། སྔར་གྱི་རྒྱལ་ས་དེར་མི་སུ་བསྡད་པ་ཐམས་ཅད་ཀླུ་བདུད་དེས་བསད་པས། སྐབས་ཤིག་རིགས་ངན་བ་ལང་སྐྱོང་རྒྱལ་སར་བཞག་པས། ཁོང་གིས་ཤེས་རབ་ཀྱི་རལ་གྲི་བསྣམས་དཔའ་བར་འགྲོ་བའི་ཏིང་ངེ་འཛིན་ལ་མཉམ་པར་བཞག་པ་ན།ནམ་སྲོད་སྦྲུལ་ནག་པོ་འདོམ་ལྔ་ཙམ་ཞིག་བྱུང་བ་སྐྲག་སྟེ་ཕྱིར་་་་་195

ལོག་ནམ་གུང་སྟག་ཅིག་བྱུང་བ་ཡང་འཇིགས་ནས་ལོག ཐོ་རངས་སེང་གེ་ཞིག་བྱུང་བ་ལ་རལ་གྲི་བསྣུན་པས། ལུས་དུམ་བུ་གཉིས་སུ་སོང་སྙམ་བྱེད་པ་རྗེས་སུ་བལྟས་པས་རོ་མི་འདུག དེ་ལྟར་དུས་གསུམ་དུ་འཇིགས་པ་གསུམ་བྱུང་བས་གནོད་མ་ནུས་པ་ལ་མཐོ་བའི་སེམས་མ་བྱུང་བར། ང་རྒྱལ་བཅག་སྟེ་ཞི་ཞིང་དུལ་བའི་སྒོ་ནས་བླ་མའི་གདམས་ངག་དྲན་པར་བྱས་སོ། །དེ་ལྟར་བྱས་པས་གཞན་སྐྱེ་བོ་ཀུན་གྱིས་རྒྱལ་པོར་བཀུར་ནས། ཀླུ་གནས་པའི་མཚོ་དེ་ཡང་བསྲུབས་ནས་གཙུག་ལག་ཁང་བཞེངས།རྒྱལ་ཁམས་ཐམས་ཅད་ཆོས་བཞིན་བསྐྱངས་པས་བདེ་སྐྱིད་ལྷ་་་་་དང་འགྲན་པ་བྱུང་ཡང་། ང་རྒྱལ་གྱི་གཉེན་པོར་བླ་མའི་གདམས་ངག་དྲན་པར་བྱས་སོ། །དེ་བཞིན་དུ་སྟོབས་དང་དཔའ་རྩལ་ནོར་དང་ལོངས་སྤྱོད་ཅི་ཙམ་ཡོད་ཀྱང་ང་རྒྱལ་སྤུ་ཙམ་མི་བྱེད་པར་བླ་མའི་གདམས་ངག་དྲན་པར་བྱའོ། །སྔོན་ཆུ་བོ་ཡ་མུ་ནའི་གླིང་གི་ལྷའི་རྒྱལ་པོ་ཞེས་བྱ་བ་ཤིང་ལྗོན་པ་ཞིག་གི་དྲུང་དུ་བཞུགས་དུས།ཤིང་དེའི་རྩར་ཤམ་ཐབས་སྔོན་པོ་གྱོན་པའི་བདུད་གདུག་རྩུབ་ཅན་ཞིག་བྱུང་ནས། ལྕགས་མདའ་བརྒྱབ་པས་མ་ཚུགས་པས།ཚིག་ངན་མང་པོ་སྨྲས་བཞིན་བདུད་དེ་འདིར་སོང་མེད་པར་་་་་་་བྲོས་སོང་ངོ་། །དེའི་དུས་བདུད་སྡེ་དེས་ཆགས་སྡང་ཆེན་པོ་བྱས་པ་ལ་ལྷའི་རྒྱལ་པོས། བདུད་དེས་ཆགས་སྡང་བྱས་པ་སྒྱུ་མ་སྤྲུལ་196

པར་ལྟ་བ་དང་། མི་སྙན་པའི་ཚི་ག་བྲག་ཆར་ལྟ་བ་དང་། ལུས་ལ་ལྕགས་མདའ་འཕངས་པ་སྔོན་བདུད་དེ་སྟག་ཏུ་སྐྱེས་ནས་མི་་་་་་་དང་དུད་འགྲོ་ཟོས་པའི་དུས་སུ་ལྷའི་རྒྱལ་པོ་དེ་དུས་ཝ་ར་ཛྲ་་་་་་་ཞེས་བྱ་བར་གྱུར་ནས་མདའ་བརྒྱབ་པའི་ལས་ལན་དུ་ཤེས་ནས།ཆགས་སྡང་ཚིག་ངན་རྡེག་རྡུང་གང་ཡང་མ་བྱས་སོ། །དེ་བཞིན་དུ་ཆགས་སྡང་ཡུལ་བྱུང་ཚེ་སྒྱུ་མ་སྤྲུལ་པ་བཞིན་དུ་བལྟ། མི་སྙན་ཚིག་རྣམས་ཐོས་ཚེ་བྲག་ཆ་བཞིན་དུ་བལྟ། ལུས་ལ་གནོད་པ་བྱུང་བའི་ཚེ་ཡང་སྔོན་གྱེ་ལས་སུ་བལྟ་བར་བྱའོ། །སྔོན་སློབ་དཔོན་ཀླུ་སྒྲུབ་ཀྱིས། རིག་འཛིན་སྡེ་སྣོད་ནས་འབྱུང་བའི་ཐབས་ཀྱིས་ནམ་མཁའ་ལ་འགྲོ་བའི་ལོ་མ་བསྒྲུབས་ཏེ། ལོ་མ་གཉིས་བསྣམས་ནས་འཕུར་ཏེ། རྒྱ་མཚོའི་གླིང་ཕྲན་ཞིག་ན་དྲང་སྲོང་གསེར་འགྱུར་གྱི་རྩི་ཤེས་པ་ཞིག་ཡོད་པའི་དྲུང་དུ་ཕྱིན་ཏེ། གསེར་འགྱུར་གྱེ་རྩི་སློབ་པར་ཞུ་ཞུས་པས། དྲང་སྲོང་དེ་ན་རེ། རིག་པ་རིག་པ་བརྗེ་བ་སྟེ། །རིག་པ་ནོར་གྱེས་བླུ་བའམ། །ཡང་ན་རིག་པ་བུ་ལ་སྦྱིན། །བར་མ་དོར་ནི་མ་ཡིན་ནོ། །ཞེས་འབྱུང་བས། ཁྱོད་ཀྱིས་ནམ་མཁའ་ལ་འགྲོ་བའི་ཤིང་ལོ་དེ་ང་ལ་ཡོན་དུ་ཕུལ་དང་སློབ་ཟེར། དེ་ཕུལ་བས་གདམས་ངག་ལོན་པ་དང་། ཕག་ན་ཡོད་པའི་ཤིང་ལོ་དེ་བསྣམས་ཏེ་འཕུར་ནས་འཛམ་བུ་གླིང་དུ་བྱོན་ནས། གསེར་འགྱུར་གྱི་རྩིས་སེམས་ཅན་ལ་197

ཕན་རྒྱ་ཆེན་པོ་བཏགས་སོ། །དེ་བཞིན་དུ་རིག་གནས་ཀྱི་ཡོན་ཏན་མང་པོ་བསླབས་ནས་སེམས་ཅན་ལ་ཅི་ཕན་བྱའོ། །སྔོན་ལྷོ་ཕྱོགས་ཀྱི་རྒྱུད་ན། རྒྱལ་པོ་བྷོ་ཛ་དེ་བ་ཞེས་བྱ་བའི་ཕོ་བྲང་དུ་བྲམ་ཟེ་ཞིག་ནོར་རྐུ་རུ་ཕྱིན་པས། རྒྱལ་པོ་དེ་གཉིད་དུ་སོང་བའི་སྟེང་ན་སྦྲུལ་ཞིག་འདུག་པ་རྒྱལ་པོ་སྲུང་མཁན་གྱི་སྤྲེའུ་ཞིག་ཡོད་པ་་་་་དེས་མཐོང་ནས་རལ་གྲི་བརྡེག་པར་བརྩམས་་པ་ན། བྲམ་ཟེ་རྐུན་པོ་དེས་སྦྲུལ་གསོད་པ་ཙ་མ་དུ་མ་ཟད་རྒྱལ་པོ་ལ་ཡང་གྲི་ཕོག་་་་་་་ནས་གསོད་པར་ཤེས་ནས་མ་བཟོད་དེ། བྲམ་ཟེའི་བསམ་པ་ལ།བདག་བསད་ཀྱང་རུང་། མི་ཡི་རྒྱལ་པོ་འདི་གསོད་པ་ལ་ཕངས་སྙམ། སྤྲེའུའི་རལ་གྲི་ལ་འཇུས་ཏེ་ཀུ་ཡིས་བཏབ་པས། རྒྱལ་པོ་གཉིད་སད་དེ་རྒྱུ་མཚན་དྲིས་པས། བྲམ་ཟེ་དེས་རྒྱུ་མཚན་ལེགས་པར་ཞུས་པས། རྒྱལ་པོ་མགུ་སྟེ། མཁས་པ་དགྲ་བོར་གྱུར་ཀྱང་བཟང་། །བླུན་པོ་གྲོགས་ལའང་དེ་ལྟར་མིན། །སྤྲེའུས་རྒྱལ་པོ་གསོད་པ་ལ། །བྲམ་ཟེ་རྐུན་པོས་བཟློག་ལ་ལྟོས། །ཞེས་སྨྲས་ཏེ།བྲམ་ཟེ་རྐུན་པོ་མགུ་བའི་ནོར་བྱེན་ནས་བཏང་ངོ་། །དེས་ན་ལེགས་ཉེས་ཤེས་པར་བྱས་ཏེ་རང་གི་རྒྱལ་པོ་སོགས་གཞན་ལ་་་་་་ཕན་འདོགས་པར་བྱའོ། །སྔོན་ཡུལ་ཝཱ་རཱ་ཎ་སཱིའི་ཚོང་དཔོན་དགེ་བ་བཟང་པོ་ཞེས་བྱ་བ་ལ་བློན་བྱ་སྲོ་ལོང་ཀུན་ཏུ་རྒྱུ་བྱ་བ་དང་།ནེ་ཙོ་གཡུ་མཐིང་ཟེར་བ། ཆུང་མ་མ་གོལ། བྲན་མོ་མཆུ་སྙུང་བྱ་198

བ་ཡོད། ཚོང་དཔོན་དེ་རྒྱ་མཚོར་རིན་པོ་ཆེ་ལེན་དུ་འགྲོ་ཁར་ང་ཕྱིར་སླེབས་རག་བར་དུ་བུད་མེད་ཀྱི་ལུས་ཐུབ་པར་གྱིས། བྲན་མོས་གཡོག་གི་ལས་ཀྱིས། མ་བཅོལ་བའི་འདུན་མ་མ་བྱེད། བྱ་སྲོ་ལོང་ཀུན་ཏུ་རྒྱུས་ཕྱི་གཉེར་གྱིས། ནེ་ཙོ་གཡུ་མཐིང་ལ་ནང་གཉེར་གྱིས་ཞེས་བཤད་ནས་སོང་ངོ་། །སྐབས་ཤིག་བྲན་མོས་ཚོང་དཔོན་དགེ་བ་བཟང་པོ་ཞེས་བྱ་བ་ཞིག་ཡོད་པ་དེ་དང་ཆུང་མ་མ་གོལ་གཉིས་ཀྱི་བར་ནས་བཤད། མ་གོལ་གྱེས་ཚོང་དཔོན་དེ་ལེན་གྲབས་བྱས་ཚེ། བྱ་སྲོ་ལོང་ཀུན་ཏུ་རྒྱུས་སྒོ་བསྡམས་ལྡེ་མིག་སྦས།ཐེམ་སྐེས་ཀྱི་སྟེང་དུ་བསྡད་གཏམ་རྒྱུད་མང་བོ་བཤད་ནས། རང་གི་ཚོང་དཔོན་འཁོར་རག་བར་དུ་ཚོང་དཔོན་གཞན་དེ་ལེན་དུ་མ་བཅུག་པར་གོ་ཆོད་པོ་བྱས་སོ། །དེ་བཞིན་དུ་གཞན་གྱེས་རང་ལ་ལས་གང་བཅོལ་ཀྱང་གོ་ཆོད་པར་བྱའོ། །སྔོན་མི་གཅིག་དང་། རྒྱལ་པོ་གཉིས་ནགས་འཐུག་པོར་ཞུགས་པ་ན། སོས་གའི་ཚད་པ་སྟོབས་ཆེ་བས་རྒྱལ་པོ་ཤིན་ཏུ་སྐོམ་པར་གྱུར་པ་དང་། མི་དེ་ན་རེ། རྗེ་ཡིས་གསོལ་དུ་རུང་ན་འདི་ན་ང་ལ་སྐྱུ་རུ་ར་གསུམ་ཡོད་ཅེས་ཕུལ་བས། རྒྱལ་བོས་དེ་བཞེས་པས་ཚད་པས་གདུངས་པ་ཞི་ནས་ཐུགས་མཉེས་ཏེ་ཁྱོད་་་་ཀྱིས་དེ་རིང་ང་ལ་སྲོག་བྱེན་ནོ་གསུངས། རྗེས་སུ་དེའི་དྲིན་གཟོ་ལ་བུ་མོ་དང་རྒྱལ་སྲེད་ཀྱི་ཕྱེད་ཙམ་བྱིན། མི་དེ་ཡང་རབ་ཏུ་་199

དགའ་ནས་རྒྱལ་པོའི་དྲིན་ལན་དུ་བཀའ་བཞིན་བསྒྲུབས་ཅོ།། །དེ་བཞིན་དུ་རྒྱལ་པོ་རྣམས་ཀྱིས་རང་ལ་དྲིན་ཆེ་བའི་འབངས་་་་་་་་་་རྣམས་ལ་དྲིན་གཟོ་བྱ་ཞིང་བློན་འབངས་རྣམས་ཀྱིས་ཀྱང་དྲིན་ཆེ་བའི་རྒྱལ་པོའི་བཀའ་བཞིན་བསྒྲུབས་ནས་དྲིན་གཟོ་ལེགས་པོ་བྱའོ། །སྔོན་ནོར་མེད་དབུལ་པོ་ཞིག་གི་བུས་གཞན་གྱི་ཛི་བོ་བྱས།ཕན་པའི་སེམས་ཀྱིས་རང་གི་དྲིན་ཅན་གྱི་མ་བསྐྱངས། ལན་ཅིག་གཡུ་ཞིག་རྙེད་ནས་མ་ལ་བྱེན། མ་ཡང་དགའ་ནས་བུ་ལ་ཆང་བྱིན་པ་འཐུངས་པའི་ཚེ། ཕྱོགས་གཞན་ཞིག་ནས་བུང་བ་ཞིབ་བྱུང་བ་ཆང་གི་ནང་དུ་ལྷུང་ནས་ཤི་ཚེ། དེའི་རྗེས་སུ་བུང་བ་གཞན་མ་ཞིག་འོངས་ནས་རྒྱ་མདུད་མགོ་ཞེས་མིང་ནས་འབོད་་་་ཅིང་། དཀར་ནག་ཕྱེད་དེ་གང་དུ་ཐལ། སྐད་སྙན་འཚེར་ཏེ་མི་གདའ་བ་ཟེར། མྱ་ངན་བྱེད་པ་མཐོང་ནས་སྙིང་རྗེ་སྐྱེས། འོན་ཀྱང་ཚིག་དེ་ལ་གད་མོ་ཤོར་བ་བྱུང་། དེའི་ཚེ་ཡུལ་དེར་ཐན་པ་བྱུང་བས་ཆར་ཕབ་ནས་ཀླུ་ལ་ཕན་བཏགས་པས། དྲིན་གཟོ་ལ་ཀླུ་ཡུལ་དུ་བོས། ཀླུའི་བུ་མོ་ནོར་དང་བཅས་པ་བྱེན། མི་ཡུལ་དུ་བསྐྱལ་བས་ཀླུའི་བུ་མོས་སྤྲུལ་པའི་ལྷ་ཁང་བཞེངས། ཡུལ་ཁམེས་ཆོས་ལ་བཀོད། བདེ་སྐྱིད་ཚད་མེད་བྱུང་། དེ་བཞིན་དུ་དྲིན་ཅན་གྱི་ཕ་མ་སོགས་དྲིན་ཅན་རྣམས་ཀྱི་དྲིན་དེ་ནམ་ཡང་མ་བརྗེད་པ་བྱས་དྲིན་གཟོ་བྱེད་དགོས། སྔོན་རྒྱལ་བུ་དད་པ་རབ་ཏུ་བརྟན་པ་200

ཁཾ་རྙའི་ཡུལ་དུ་ཕྱིན་ཚེ། ཡུལ་དེའི་རྒྱལ་པོ་དཔལ་ཞེས་བྱ་བ་ཤི་ནས་དེའི་རྒྱལ་ས་བྲམ་ཟེ་སྟོན་པ་དཔལ་ཞེས་བྱ་བ་ལོ་བརྒྱད་ཅུ་་་་ལོན་པ་ཞིག་གིས་བཟུང་ཡོད་པས་ཕོ་བྲང་གི་སྒོ་སྟོད་ལ་རྒྱལ་བུས་བརྡུངས་པས། བྲམ་ཟེའི་བུ་མོ་འཕྲེང་ལྡན་མ་ཕྱི་སྒོར་ཕྱིན་ནས་ནང་དུ་གདན་དྲངས། རྒྱུ་མཚན་དྲིས་པས། རྒྱལ་བུ་ཡིན་ཚེ་བྲམ་ཟེ་དེས་བུ་མོ་རྒྱལ་སྲིད་དང་བཅས་ཕུལ་བ་བཞེས་ཏེ། བྲམ་ཟེ་སྟོན་པ་དཔལ་དྲིན་ཆེ་བས་དབང་བཙན་་པར་བྱས། བཀུར་སྟེ་ཕུན་སུམ་ཚོགས་པའི་སྒོ་ནས་བསྐྱངས་བྲམ་ཟེ་དེ་ཤི་ནས་དྲིན་་་་་་གཟོ་རུ་མཆོད་པ་རྒྱ་ཆེན་པོ་བྱས། རྗེས་སུ་རྒྱལ་ས་ཕན་ཚུན་གཉིས་གས་བཟུང་རྒྱལ་ཁམས་ཆོས་བཞིན་བསྐྱངས་པས་ཀུན་་་་་་གྱིས་རྒྱལ་པོ་བྱང་ཆུབ་སེམས་དཔའ་ཞེས་བསྟོད་ཅིང་དྲིན་གཟོ་་་་མང་པོ་བྱས་སོ། །དེ་བཞིན་དུ་དྲིན་ཅན་གྱི་མི་ལ་ཤི་གསོན་གང་གི་དུས་སུ་ཡང་དྲིན་གཟོ་བྱ་དགོས། སྔོན་ཕོ་རེང་པོ་ཞིག་ལ་ཞིང་ཞིག་ཡོད་པ། ཕན་སེམས་ལྡན་པའི་རི་བོང་ཞིག་གིས་ཟོས་པ་མཐོང་ནས། ཉིན་གཅིག་མི་དེས་མདའ་གཞུ་ཁྱེར་ནས་གསོད་དུ་ཕྱིན་པ་ན། རི་བོང་ན་རེ། ང་མ་གསོད་དང་བཟང་ལན་དུ་མཐའ་འཁོབ་རྒྱལ་པོའི་བུ་མོ་དང་། ལྷོ་ནུབ་མཚམས་ཀྱི་སྲིན་པོའི་མི་ནོར་རྣམས་སྟེར་ཞེས་མི་དེ་ཁྲིད་ནས་སོང་། ཐབས་མཁས་དུ་མའི་སྒོ་ནས་དེ་དག་བླངས་ནས་བྱིན་པས་ཁོ་ཚེ་གང་པོ་སྐྱིད་པོ་བྱུང་།201

ཡང་སྔོན་དབུལ་པོ་ཞིག་ཚོགས་ཁང་ཞིག་གི་སྒོ་དྲུང་དུ་བསྡད་ཚེ།སྤྲང་མོ་རྒན་མོ་ཤིག་དང་སྲོ་མ་མང་པོ་ཡོད་པ་ཞིག་གིས་ཁྱོད་ལ་ཅི་ཞིག་དགོས་ཟེར། གྲོགས་དགོས་བྱས་པས། འོ་ན་ཤིང་སྡོང་ཆེན་པོ་ཕ་གིའི་རྩ་བར་ཉོལ་ལ། དོ་ནུབ་ཤིང་སྡོང་དེའི་རྩེ་མོའི་བྱ་ཆེན་པོ་གཉིས་ཀྱིས་ཅི་ཟེར་ཉོན་ཟེར། ཉན་པས་བྱ་ཕྲུག་ཆུང་བས་ཆེན་པོ་ལ། ཁྱོད་ཀྱི་ལྟོ་བ་ཁེངས་པ་ལ་ཟས་ཅི་ཙམ་དགོས་ཟེར།བྱ་ཆེན་པོ་ན་རེ། གླང་ཆེན་གྱི་ཤ་སྟོང་བྱུང་ན་ཁེངས་ཟེར་བ། སྔ་མོ་རྒན་མོ་དེ་ལ་སྨྲས་པས། རྒན་མོ་དེ་སོང་། བུ་མོ་ཞིག་ལ་བཤད་པས། བུ་མོ་དེས་གླང་ཆེན་གྱེ་ཤ་སྟོང་བསྐྱལ་བ། བྱ་ཆེན་པོ་དེས་ཟོས་ནས་ཤ་གཅེག་ཁྱེར་འོངས་ནས་སྡོང་རྩེར་བཀལ་ནས་བཞག་བྱ་ཆུང་བ་འོང་ཚེ་བྱེན་ནས། དེ་རིང་ངས་ལྟོ་བ་ཁེངས་པ་ཙམ་དུ་མ་ཟད་ཤ་གཅིག་ཁྱོད་ལ་འཇོག་རྒྱུ་བྱུང་བ་འདི་སྡོང་རྩའི་མི་མ་་་་གིའི་དྲིན་དུ་གདའ་བས། དྲིན་གཟོ་ལ་ཅི་དགོས་དྲིས་དང་ཅི་ཟེར་སྒྲུབ་ཟེར། བྱ་ཆུང་བ་དེ་འདྲི་རུ་བྱུང་བ་ལ། མི་དེས་ང་ལ་གྲོགས་མོ་ཞིག་དགོས་བྱས་པས། འོ་ན་ང་ལ་ཞོན་ཟེར། ཞོན་ནས་ནུབ་ཕྱོགས་སུ་སོང་དགོན་སྡེ་ཞིག་གི་ཁང་པའི་ཡང་སྟེང་དུ་སླེབས་ཚེ་བུ་མོ་གཞོན་ནུ་མ་ཞིག་ཡོད་པ་ཁྱེར་ནས་ཁྱུང་ལ་ཞོན་ནས་འོང་་་་བས་ཐོབ་པ་བྱུང་། དེ་བཞིན་དུ་དྲིན་ཅན་གྱེ་རིགས་སུ་གྱུར་པ་ཐམས་ཅད་ལ་དྲིན་གཟོ་རྒྱ་ཆེན་པོ་བྱའོ། །202

སྔོན་ཡུལ་ཝཱ་རཱ་ཎ་སཱིའི་རྒྱལ་བུ་ལྷ་སྐྱེས་ཞེས་བྱ་བ་དགྲ་གཉེན་ཀུན་ལ་བྱམས་སེམས་ཆེ་བས། ཁྲོ་བ་མི་མངའ། དགྲ་ལ་ཡང་མི་སྙན་པ་མི་བརྗོད་ལ། དེ་ཡང་ཉིན་གཅིག་རྒན་མོ་གཅིག་ལ་ཟས་ཞིམ་པོ་མང་པོ་བྱིན་ནས། རྒན་མོ་ཁྱོད་ཝཱ་རཱ་ཎ་སཱིའི་མི་སྣ་མང་བ།བསོད་ནམས་ཀྱང་ཆུང་བ་འདིར་བསླངས་ནས་ཅི་ཡོང་། རྒྱལ་པོ་ཁྱབ་འཇུག་ཅེས་བྱ་བ་ནོར་ལོངས་སྤྱོད་ཆེ་བ་དཔའ་ཞིང་སྟེར་་་་་་ཕོད་པ་ལ། ཁོང་མི་ཆེ་བས་སྔར་སུས་སློང་མ་ནུས། ཁྱེད་རང་ཕྱིན་ནས་བསླང་ན་དབུལ་བ་སེལ་བར་བྱེད་མོད། དེར་སོང་དང་བཟང་བྱས་པས། རྒན་མོ་ཡང་སོང་ནས་རྒྱལ་པོ་ཁྱབ་འཇུག་ཕོ་བྲང་གི་སྒོ་ན་ཡོད་པའི་དུས་ཤིག་ལ་སྔར་གྱི་གཏམ་དེ་སྨྲས་པས།རྒྱལ་བོ་ནག་པོ་ཁྱབ་འཇུག་སྤྱིར་ཕྲག་དོག་ཆེ་ཞིང་། ཁྱད་པར་རྒྱལ་བུས་ཡབ་ལ་ཟུར་ཟ་བ་ཚེ་གང་པོ་འཛུམ་པ་ཞིག་མི་ཡོང་བ་དེས་གཏམ་དེ་ཐོས་པ་དང་འཛུམ་མུལ་བྱས་ནས་རྒན་མོ་ཟས་་་་་་སྐོམ་གྱེས་ཚིམ་པར་བྱས། ཉིན་གཅིག་རྒྱལ་པོ་ཁྱབ་འཇུག་དེ་རྒྱལ་བུའི་དྲུང་དུ་ཚུར་བྱོན་པ་ལ། རྒྱལ་བུས་ཀྱང་རྒྱང་ནས་བསུ་བ་ཆེན་པོ་བྱས། དྲུང་དུ་སོང་ནས་གུས་པས་ཕྱག་ཕུལ་བས་ཁྱབ་འཇུག་གིས་ཀྱང་ཚུར་དེ་ལྟར་བྱས་པ་བྱུང་། དེ་ནས་ཐུགས་ཡིད་གཅིག་ཏུ་འདྲེས་ནས། རྒྱལ་བུ་ལྷ་སྐྱེས་ཀྱི་གཅུང་ལྷས་བྱིན་ལ།ཁྱབ་འཇུག་གི་བུ་མོ་ཡང་བཙུན་མོར་བྱིན་པར་གཅུང་གིས་རྒྱལ་203

ས་བཟུང་། རྒྱལ་བུ་ལྷ་སྐྱེས་འཕགས་པ་ཐུགས་རྗེ་སྤྲིན་གྱི་དྲུང་ནས་རབ་ཏུ་བྱུང་། གཅུང་དང་ཁྱབ་འཇུག་གཉིས་གས་མཆོད་བསྟོད་བཀུར་རོ། །དེ་བཞིན་དུ་རང་ལ་སྡང་བའི་དགྲ་འདུལ་བ་ལ་ཡང་མི་སྙན་པ་བརྗོད་པས་ཐུལ་བར་དཀའ། སྙན་པ་བརྗོད་པས་ཐུལ་སླ་བས་དེས་ན་དགྲ་ལ་ཡང་མི་སྙན་པ་མི་བརྗོད་པར་་་་སྙན་པ་བརྗོད་ནས་ཐབས་མཁས་ཀྱི་སྒོ་ནས་འདུལ་བར་བྱའོ། །སྔོན་བཤེས་གཉེན་འབྲོམ་སྟོན་པ་ལ་དགེ་བཤེས་ཁུས་སྨད་ར་་་་་་་དང་ཟུར་ཟ་མང་པོ་བྱས་པ་ལ། འབྲོམ་གྱིས་དེ་གསན་པས་དགེ་བཤེས་ཁུ་ལ་བསྟོད་ར་མང་པོ་བཏང་ངས་མ་བྱུང་ཁོ་བདེན། ང་ལ་ལོང་བྱུང་ན་ཕར་སྐུ་མདུན་དུ་འགྲོ་བ་ཡིན་ཞེས་གསུངས་པ།ཡོན་བདག་ཤག་མགོན་གྱིས་ཁུ་ལ་ཞུས་པས། གཏམ་དེ་ཐོས་པ་དང་། དགེ་བཤེས་ཁུ་རབ་ཏུ་མགུ་ནས། ཚུར་འབྲོམ་སྟོན་གྱི་དྲུང་དུ་བྱོན་པ་ལ། འབྲོམ་གྱེས་ཀྱང་བསུ་བ་བྱས། ཐུགས་ཡིད་གཅིག་ཏུ་འདྲེས་པས། རྗེས་སུ་ཁུ་རྔོག་འབྲོམ་གསུམ་ཞེས་ཡོངས་ལ་གྲགས་པ་དེ་བྱུང་། དེས་ན་རང་ལ་མི་མཛའ་བས་ཚུར་ངན་སྨྲས་བྱས་པ་གོ་ཡང་། དེ་ཡི་ལན་དུ་སླར་སྨད་ར་མི་གཏོང་བར་བསྟོད་ར་བརྗོད་ན་དགྲ་ཡང་གཉེན་དུ་འགྱུར་ཞིང་། གལ་ཏེ་མ་གྱུར་ཀྱང་ཞེ་སྡང་ཞི་ནས་གནོད་པ་སྒྱེལ་དུ་མི་ཡོང་། དེ་ལྟ་བུའི་ཐབས་མཁས་དང་ལྡན་པར་བྱའོ། །སྔོན་ནགས་ཚལ་སྟུག་པོར་གནས་204

པའི་རི་བོང་མང་པོ་ཞིག་གི་ཐག་ཉེ་ན། མཚེའུ་ཞིག་ཡོད་པས་ཆུ་དེ་འཐུང་ཞིང་བདེ་བར་གནས་པ་ལ། སྐབས་ཤིག་སོས་གའི་ཚད་པས་གདུངས་པའི་གླང་ཆེན་མང་པོ་དེར་བྱུང་རྫིང་བུ་བརྫིས་རི་བོང་རྣམས་ཡུལ་བཏོན་པས། ཐམས་ཅད་གྲོས་བྱས་པས། གཅིག་ན་རེ། ཐབས་ཤིག་འདུག་པས། ཁོ་བོ་ཁྱེད་ཀུན་གྱིས་ཤིང་མཐོན་པོ་ཞིག་གི་ཁར་སྐྱོལ་བྱས་པས། རི་བོང་གཞན་ཀུན་གྱིས་ཁོ་ཤིང་མཐོན་པོ་ཞིག་གི་རྩེར་བསྐྱལ་ལོ། །དེ་ནས་གླང་ཆེན་ཀུན་འདུས་པ་ན་སྐད་མཐོན་པོས། ཀྭ་ཡེ་སྡོད་ཅིག་བྱས་པས། གླང་ཆེན་རྣམས་ཀྱིས་གདོང་གྱེན་དུ་ཕྱོགས་ནས་ཁྱེད་སུ་ཡིན་ཟེར། ང་ཡ་གིའི་སྐལ་ལྡན་ཟླ་བའི་ཕོ་ཉ་ཡིན་བྱས་པས། ཁྱོད་འདིར་ཅི་ལ་བཏང་དྲིས་པས། ཟླ་བའི་ཞལ་ནས་ངའི་ལྟོ་བ་ན་གནས་པའི་རི་བོང་འདིའི་རིགས་སུ་གཏོགས་པ་འདི་རྣམས་ཡུལ་འདོན་ན་ཁྱེད་རྣམས་ལ་ཚ་ཟེར་དགྱེའོ་ཟེར་གྱེན་གདའོ་བྱས། ཡང་ཚེས་བཅུ་བཞིའི་ཟླ་བ་སྤྲིན་གཡོ་བའི་ངོགས་ན་གནས་པ་དེ་བསྟན་ནས། ཟླ་བ་འདིས་ཁྱེད་རྣམས་ལ་སྔར་བས་ཉིས་འགྱུར་གྱི་བཀའ་བཀྱོན་་་་པར་གདའོ། །དེ་བས་ཁྱེད་རྣམས་བདེ་བར་འདོད་ན་ངའི་ངག་མི་སྙན་ཡང་ཉོན། ང་ལ་མ་འཚེ་ཞིག་བྱས་པས། གླང་ཆེན་རྣམས་ཀྱིས་གྲོས་བྱས་ཏེ། ཟླ་བས་ངེད་རྣམས་ལ་བཀའ་མ་བཀྱོན་དང་།གསུང་ལ་ཉན། ཕོ་ཉ་ཁྱོད་ལ་མི་འཚེ་ཟེར། འོ་ན་ང་གླང་ཆེན་ཁྱུ་205

མཆོག་གི་སྤྱི་བོར་འབབ་བྱས་པས་དེ་ལྟར་བགྱིད་ཟེར་ས་ལ་་་་་་་་་བབས་ནས་སྤྲིན་དང་བྲལ་བའི་ཟླ་བ་བསྟན་ཏེ། ད་ཟླ་བ་ཁྱེད་རྣམས་ལ་བཀའ་བཀྱོན་པ་མི་འདུག ཁྱེད་ཐམས་ཅད་རང་གནས་སུ་བདེ་བར་སོང་ཞིག་བྱས་པས་གླང་ཆེན་ཀུན་སོང་ཚེ། རི་བོང་ཀུན་སྔར་རྒྱུན་ལྟར་བདེ་བར་གནས་སོ། །དེས་ན་དེ་ལྟ་བུའི་ཐབས་མཁས་ཀྱིས་དགྲ་འདུལ་བར་བྱའོ། །སྔོན་གྲོང་ཁྱེར་བདེ་ལྡན་གྱི་རྒྱལ་བུ་སྐྱབས་སྦྱིན་ཞེས་བྱ་བས་གྲོང་ཁྱེར་གྱེ་ཁྲོན་པར་གླང་པོ་ཆེ་ལྷུང་བའི་རོ་ལ་གྲོང་འཇུག་་་་་་་་མཛད་ནས་བསྐྱལ་བས། དེའི་བར་ལ། བློན་པོ་ཀུན་ཏུ་འགྲོ་ཞེས་བྱ་བས། རྒྱལ་པོའི་ལུས་ལ་གྲོང་འཇུག་བྱས། རང་གི་རོ་ལ་རྨ་བཏོད་ནས་ཉམས་པར་བྱས། བློན་པོས་རྒྱལ་པོ་བྱས་སོ། །རྒྱལ་པོ་དེ་ཕྱིར་འོངས་ནས་འཇུག་ཡུལ་མ་རྙེད་པར་ནེ་ཙོ་ཞིག་གི་རོ་ལ་་་་ཞུགས་ནས་སྔར་གྱི་བཙུན་མོའི་རྩ་རུ་སོང་། ཡིན་ཚུལ་བཤད་པས།བཙུན་མོ་ན་རེ། ད་ཐབས་ཅི་ཡོད་དྲིས་པས། ནེ་ཙོས་བཙུན་མོ་ལ་ཁྱོད་ཀྱིས་དུས་རྒྱུན་དུ་ང་ལ་གཅེས་པར་གྱིས་དང་། ངས་ཉིན་གཅིག་རྒྱལ་པོས་ཟས་ཟ་དུས་ཤིག་ལ་ལུས་ཐལ་བར་བཅུག་ནས་འོང་སྐུ་མདུན་དུ་སྤྲུགས་དང་ཟས་སུ་ཐལ་བ་སོང་ཚེ། རྒྱལ་པོས་ང་ལ་བརྒྱབ་ཡོང་དེ་དུས་ང་ཤི་ཚེ་ཁྱོད་ཀྱིས་ངའི་ནེ་ཙོ་ལེགས་པོ་དེ་ཤི་བ་ཞེས་ངུས་དང་རྒྱལ་པོས་ཁྱོད་ཀྱི་མྱ་ངན་སངས་ཕྱིར་ནེ་་་་206

ཙོའི་རོ་ལ་གྲོང་འཇུག་བྱས་ཡོང་། དེའི་བར་ལ་ང་སྔར་གྱི་ལུས་ལ་འཇུག་ཅེས་གྲོས་བྱས་ནས། དེ་ལྟར་བྱས་པས། སྔར་གྱི་ལུས་ལ་ཞུགས་ནས་སྔར་ལྟར་རྒྱལ་པོ་བྱས་སོ། །བློན་པོ་ནེ་ཙོར་གྱུར་པ་དེ་ཡང་རྗེས་ནས་རྒྱལ་པོས་སྙིང་ཇེ་ནས། ཁྱེའུ་ཞིག་གི་རོ་རྙེད་པ་ཆུས་བཀྲུས་ནས་བློན་པོའི་རྣམ་ཤེས་དེ་ལ་བཀུག་ནས་ཡོན་ཏན་བསླབས། རབ་ཏུ་ཕྱུང་། དབེན་པར་བཞག་འཚོ་བ་སྦྱར་རོ། །དེ་ནས་རང་གི་བུ་བཞིན་དུ་བསྐྱངས་པའི་བློན་པོ་སོགས་ཀྱིས་རང་ལ་དགྲ་བཞིན་བལྟས། གནོད་པ་ཆེན་པོ་བྱེད་ན་ཡང་། གནོད་ལན་དུ་གནོད་ཆེན་པོ་མི་སྐྱེལ་བར། དེ་ལྟ་བུའི་ཐབས་མཁས་ཀྱིས་གདུལ་བར་བྱའོ། །སྔོན་གྲོང་ཁྱེར་རྩྭ་མཆོག་གི་རྒྱལ་བུ་སེང་གེ་སྒྲ་ཞེས་བྱ་བ། ལོ་གཅིག་ལོན་པ་ལོ་བདུན་ཙམ་ལོན་པའི་གཟུགས་བོངས་ཙམ། རལ་པ་སྔོན་པོ་རྐེད་པ་ཙམ་དུ་ཉིལ་ལེ་བ། གཞོན་ནུ་ལ་རྒྱལ་པོའི་ཆས་བྱས། ཡབ་ལ་རྟ་པ་བརྒྱས་བསྐོར་ཏེ། རྒྱལ་བུ་གདོང་ཙམ་ལ་ཞུགས་ཏེ་རྩྭ་མཆོག་གི་བྱང་ཕྱོགས་ན་ཕར་ཕྱིན་པ་དང་། ཡབ་ཀྱི་དགྲ་རྒྱལ་པོ་སྤྱོད་མེད་རྟ་པ་ཉིས་བརྒྱ་དང་བཅས་ ་རི་དྭགས་གཤོར་ཞིང་ནགས་གསེབ་ན་ཡོད་པའི་སར་སོང་ཚེ ས་མེར་མེར་གཡོ་ཞིང་། ལམ་གྱི་རྡོ་ཕ་བོང་སྡོང་དུམ་ལ་སོགས་པ་ཡང་སྣ་ལ་སྡོད་མ་ཚུགས་པར། གཡས་གཡོན་དུ་འཕར་ཞིང་འགྲོ་བ་མཐོང་བས། སྡིག་རྒྱལ་སྤྱོད་མེད་འཁོར་བཅས་སྐྲག་གོ །དེར་207

ཐོག་ཆེན་པོ་ཞིག་བྱུང་བ་རྒྱལ་བུ་སེང་གེ་སྒྲས་སྡིགས་མཛུབ་ཀྱི་རྩེ་མོ་ལ་བླངས་ནས་བྲག་ལ་བརྒྱབ་པས་གྲོག་པོ་བཏོད་པ་བྱུང་།དྲུང་དུ་སོང་མདུང་ཤིང་ས་ལ་བསྣུན་པས་ས་དོང་དུ་སོང་། ནང་དུ་རྒྱལ་པོ་སྤྱོད་མེད་འཁོར་བཅས་ནུབ་པས་རབ་ཏུ་འཇིགས་་་་་་་པའི་ང་རོས་ད་རེས་རྟ་ཉིས་བརྒྱ་པོ་འདི་བཞེས། དེ་ནས་རྗེས་སུ་ ་རྒྱལ་སྲིད་ཀྱང་འབུལ་ལོ། །བདག་ཅག་འདི་ནས་ཐོན་པར་གྱིས་ཟེར་བ་ལ། རྒྱལ་བུ་སེང་གེ་ན་རེ། འོ་ན་ཁྱོད་ཀྱིས་སྡང་སེམས་འདོར་རམ་མི་འདོར། འདོར་ན་རྒྱལ་སྲིད་མེད་ཀྱང་སླ། མི་འདོར་ན་ད་ལྟ་རང་བརླག་པ་ཡིན་གསུངས་པས། ཅི་གསུང་བགྱིའོ་ཟེར། ས་སྟེང་དུ་བཏོན་ནས། ཆས་དང་རྟ་མེད་པར་ཡུལ་དུ་ཕྱིན་པས། རྒྱལ་བུ་སེང་གེའི་ང་རོས། སྡིག་རྒྱལ་སྤྱོད་མེད་ཕམ་སོ་བྱས་ཡུལ་ཕྱོགས་ཐམས་ཅད་ལ་གྲགས་པས་ཁྱབ། དེ་བཏུལ་བས་ནགས་ཀྱི་རི་དྭགས་ཚུན་ཆད་ལ་བདེ་བ་ཚད་མེད་པ་བྱུང་།སྔོན་རྒྱལ་བུ་འོད་སྟག་ཅེས་བྱ་བ་ནགས་ཁྲོད་ཅིག་ཏུ་སོང་བ་་་་་་་་མཐའ་འཁོབ་རྒྱལ་པོ་ཞིག་གིས་བཟུང་བཀྱིགས་ནས་ཤིང་གི་ཡལ་ག་ལ་བཀལ་བ། ཡབ་རྒྱལ་པོས་ཚོར་ནས་ལྕགས་ཀྱི་མདའ་གཞུ་ཐོགས། ཤིན་ཏུ་འཇིགས་པའི་གཟུགས་སུ་ཕྱིན། མདའ་བཀང་ནས་ཐང་ཤིང་ལ་བརྒྱབ་པས། ཐང་ཤིང་ཆེན་པོ་དེ་འགྱེལ་ནས་ཤིང་གཞན་མནན་པ་མཐོང་ཚེ། མཐའ་འཁོབ་རྒྱལ་པོ་འཇིགས་208

སྐྲག་སྟེ། སྟོབས་ཅན་ཁྱོད་ཀྱི་འདོད་པ་སྨོས་ཅི་གསུངས་སྒྲུབ་ཟེར།འོ་ན་ངའི་བུ་ཁྲོལ། ཁྱོད་ཀྱི་བུ་མོ་འདི་ལ་བྱིན་ཅིག་སྨྲས་པས་བྱིན་པས་གཉེན་དུ་གྱུར། དེ་ནས་ཐབས་ཀྱིས་ཆོས་ལ་བཀོད་དོ། །དེས་ན་རང་ལ་གནོད་པའི་དགྲ་བསད་ན་ཚེ་འདིར་ཡང་དགྲ་མང་དུ་འགྲོ་ཞིང་ཕྱི་མར་དམྱལ་བར་འགྲོ་བས། བློ་གྲོས་ཅན་རྣམས་ཀྱིས་དགྲ་གསོད་མི་དགོས་པར་དེ་གདྲའི་ཐབས་མཁས་ཀྱིས་གདུལ་་་་་བར་བྱའོ། །སྔོན་ཕ་རྒད་པོ་ཞིག་ལ་བུ་གཉིས་ཡོད་པ། ནོར་དང་གདམས་ངག་སྟེར་བས་ཁྱེད་གཉིས་གང་འདོད་དྲིས་པས། བུ་ཆུང་བས་གདམས་ངག་འདོད་ཟེར། བུ་ཆེ་བ་ན་རེ། གདམས་ངག་ཁྱོད་འཁྱེར་ན་ང་ནོར་ཚགས་བྱེད་པ་ལས་འོས་མེད་ཟེར་ནོར་རྣམས་ཚགས་བྱས་སོ། །དེ་ནས་ཕ་འཆི་ཁར། བུ་ཆུང་བས་གདམས་ངག་དགོས་བྱས་པས། རྒད་པོ་ན་རེ། ཏུག་གིས་ཐུག་ན་རྒན་པ་ལ་གྲོས་དྲིས་བྱ་བ་ལས་གཞན་མ་བྱུང་། དེར་ནོར་མེད་ནས་ཡུལ་གཞན་དུ་ཕྱིན་ཙ་ན། རྒྱལ་པོ་ཤི་བའི་བཙུན་མོས་རྒྱལ་སྲེད་བཟུང་ནས་འདུག་པ། རྒད་པོ་ཞིག་ལ། འདི་ཅི་འདྲ་ཡིན་དྲིས་པས། དེས་ཐམས་ཅད་བསླུ་བ་ཡིན་པས། གན་དུ་འགྲོ་ན་འདི་ལྟར་གྱེས་བྱས་བསླབ་བྱ་བསླབས་པ་ལྟར་བྱས་པས། བུད་མེད་དེས་འདི་བློ་དང་ལྡན་པ་ཞིག་འདུག་སྙམ་མགུ་ནས་ཁྱེམ་ཐབ་བྱས་ཏེ། ཕའི་ཡོ་བྱད་209

པས་རྒྱལ་པོའི་རྒྱལ་སྲིད་ཐོབ་པ་བྱུང་། ཡང་སྔོན་རྒྱལ་པོ་གཅིག་གི་མིག་ན་ནས་སྨན་པས་བུད་མེད་རང་གི་ཁྱིམ་ཐབ་མ་ཡིན་པའི་སྐྱེས་པ་གཞན་གྱིས་མ་སྤྱད་པའི་ནུ་ཞོ་དགོས་ཟེར་བས་རྒྱལ་པོས་དེ་ལྟ་བུ་ཡོད་པ་ལ་བྱ་དགའ་སྟེར་བྱས་པས། བུད་མེད་གཅིག་ན་རེ། ཁྱོ་ག་ལ་དེ་ལྟ་བུ་ང་ཡིན་གྱིས་ལ་བྱ་དགའ་ལོངས་ཟེར་བས།ཁོས་གྲོགས་པོ་གཅིག་ལ་དྲིས་པས། གྲོགས་བོ་དེ་ན་རེ། དེ་མི་བདེན། མི་བདེན་ན་རྒྱལ་པོའི་ཆད་པ་འོང་བས། དེ་ལས་བཟློག་ལ་དྲིས་ལ་ཅི་ཟེར་ལྟོས་བྱས་པས། ཁྱོ་གས་ཁྱོད་ཀྱི་དེས་མི་འོང་བར་འདུག སྐྱེས་པ་བརྒྱས་སྤྱད་པ་ཞིག་དགོས་ཟེར་བྱས་པས། མོ་ན་རེ། དེ་ང་ལ་ཡོད་ཡོང་ཟེར། བགྲངས་པས་དགུ་བཅུ་གོ་དགུ་བྱུང་སྐད། དེ་ཡང་གྲོགས་པོ་བློ་ལྡན་དེ་ལ་དྲིས་པས། རྒྱལ་པོའི་ཆད་པ་མ་བྱུང་བ་ཡིན། དེ་བཞིན་དུ་བྱ་བ་གང་བྱེད་ཀྱང་གྲོགས་པོ་བཟང་པོ་ལ་དྲིས་ནས་བྱས་ན་བབ་མི་བརྡལ་བ་འོང་བས།དེས་ན་བྱ་བ་རང་གིས་མི་ཤེས་པ་དང་། ཤེས་ན་ཡང་གྲོགས་པོ་བཟང་པོ་ལ་དྲིས་ནས་བྱའོ། །སྔོན་བྱེ་བ་དབྱེག་ལྡན་དང་། ཕུག་རོན་རི་མོའི་མགྲིན་པ་ཅན། གསང་བར་རྒྱུ་བའི་བྱ་རོག རི་དྭགས་རི་མོའི་ལུས་ཅན། རུས་སྦལ་དལ་གྱེས་འགྲོ་རྣམས་གྲོགས་མཆེད་བྱས། གཅིག་གིས་གཅིག་ལ་ཕན་འདོགས་པ་མ་གཏོགས་གནོད་མི་སྐྱེལ་བའི་མནའ་བསྐྱལ་ལོ། །དེ་ནས་ཕུག་རོན་རི་མོའི་210

མགྲིན་ཅན་འཁོར་བཅས་བྱ་རྒྱས་ཟིན་པ་དང་། འཁོར་རྣམས་འཕུར་བར་འདོད་པ་ལ།ཕུག་རོན་རི་མོའི་མགྲིན་ཅན་ན་རེ། ཁྱེད་རྣམས་དེ་ལྟར་མ་བྱེད། ངས་གང་བྱེད་གྱིས་བྱས་ཐམས་ཅད་ཐིབས་ཀྱིས་བསྡད་པ་དང་མི་རྒན་དེའི་བསམ་པ་ལ་བྱ་ཐམས་་་་་་ཅད་ཟིན་འདུག་སྙམ་བྱ་རྒྱ་བཏང་བ་དང་། རི་མོའི་མགྲིན་ཅན་འཕུར་བས་བྱ་ཐམས་ཅད་དུས་མཉམ་དུ་འཕུར་ནས་སོང་།གྲོགས་པོ་བྱེ་བ་དབྱིག་ལྡན་གྱི་དྲུང་དུ་བབས་ཏེ་ཀྱེ་གྲོགས་པོ་་་་་་་་དབྱིག་ལྡན་འདིར་བྱོན་དང་བྱས་པས། དབྱེག་ལྡན་འོངས་ཁྱོད་ཅི་ཉེས་དྲིས་པས། ངེད་བྱ་ཐམས་ཅད་རྒྱས་བཅིངས་པ་འདིའོ། །ད་ཁྱེད་ཀྱིས་ཆོད་ཅིག་བྱས་པས་བཅད་ནས་ཕན་བཏགས་སོ། །ཡང་ཉིན་གཅིག་རུས་སྦལ་དལ་གྱིས་འགྲོ་དེ་བྱི་ལ་རྒན་པོ་ཞིག་་་་་དང་འཕྲད་པས་ཁྱེར་རོ། །དེས་གྲོགས་རྣམས་བོས་པ་ཕུག་རོན་གྱིས་ཚོར་ནས་རི་དྭགས་དང་གཉིས། བྱི་བ་དབྱིག་ལྡན་གྱི་རྩར་ཕྱིན་ནས་གྲོས་བྱས། བྱི་བ་ན་རེ། རི་དྭགས་ཁྱོད་སོང་ལ་བྱི་ལ་རྒན་པོ་འགྲོ་བའི་ལམ་ནས་ཤི་རྫུན་གྱིས་དང་། དེར་ཁོས་རུས་སྦལ་བཞག་ནས་འོང་གིས། དེའི་ཚེ་བྱ་རོག་གིས་རུས་སྦལ་གྱི་སྒྱིད་ནས་ཟུངས་ལ་ལོངས་ཤོག དེ་དུས་རི་དྭགས་ཀྱང་བྲོས་བྱས་པས།དེ་ལྟར་བྱས་པས་རུས་སྦལ་དེ་བྱི་ལ་རྒན་པོའི་ཁ་ནས་ཐར་པ་་་་་་་བྱུང་། དེ་བཞིན་དུ་གྲོགས་བཟང་པོ་བསྟེན་ན་སྡུག་བསྔལ་ལས་211

ཐར་ཞིང་། བདེ་བ་དང་ལྡན་ཞིང་གྲོས་མཐུན་གྱི་སྒོ་ནས་བྱ་བ་སྒྲུབ་ན་འགྲུབ་ལ། གལ་ཏེ་མ་གྲུབ་ན་ཡང་མཇེས་ཤིང་གཞན་གྱི་འཕྱ་སྨོད་མི་འོང་རྗེས་ནས་འགྱོད་པ་མི་སྐྱེ་བས། དེས་ན་འོ་སྐོལ་རྣམས་ཀྱིས་གྲོགས་བཟང་པོ་བཙལ་ནས་གྲོགས་མཆེད་བྱས་ཕན་ཚུན་གཅིག་གིས་གཅིག་ནམ་ཡང་མི་བསླུ་བར། སྡུག་བསྔལ་གྱིས་ཉེན་པའི་དུས་སུ་ཕན་འདོགས་པ་དང་། བྱ་བ་་ལས་དོན་རེ་བྱུང་ཚེ་བློ་ལྡན་གྲོགས་ལ་གྲོས་འདྲི་ཞིང་། གྲོས་མཐུན་གྱི་སྒོ་ནས་བྱ་བ་གང་ཡང་བསྒྲུབ་པར་བྱའོ། ། ་སྔོན་རྒྱལ་པོ་གསལ་རྒྱལ་གྱི་བློན་པོ་རི་དྭགས་ཆེན་པོ་བྱ་བའི་བུ་ཆུང་བའི་ཆུང་མ་ལྷ་མཚམས་མ་ཟེར་བའི་བུད་མེད་བཟང་མོ་ཞིག་ཡོད་དོ། །དེ་དུས་རྒྱ་མཚོ་ལས་བྱ་ཞིག་གིས་འབྲས་ཀྱི་སྙེ་མ་ཞིག་ཁྱེར་འོངས་པ་རྒྱལ་པོ་གསལ་རྒྱལ་གྱི་ཕོ་བྲང་དུ་ལྷུང་། རྒྱལ་པོས་བློན་པོ་སོ་སོར་བགོས་ནས་བྱིན། ཁྱེད་རྣམས་ཀྱིས་འདི་སྤེལ་གསུངས་པ། བློན་པོ་རི་དྭགས་ཆེན་པོས་ལྷ་མཚམས་མ་ལ་སྤྲད་པས། སྤེལ་ནས་མང་དུ་འཕེལ་ལོ། །གཞན་རྣམས་ཀྱིས་སྤེལ་མ་ཤེས་སོ། །ཉིན་གཅིག་རྒྱལ་པོའི་བཙུན་མོ་བསྙུངས་ནས་བློན་པོ་རྣམས་ལ་འབྲས་སྤེལ་དུ་བཅུག་པ་ཁྱེར་ཤོག་དང་བཙུན་མོ་ལ་་་་་་སྨན་དུ་གཏོང་དགོས། ཞེས་གསུངས་པས། བློན་པོ་ཁ་ཅིག་གིས་བྱེ་བས་ཟོས་ནས་མ་སྨིན་ཟེར། ཁ་ཅིག་གིས་རུལ་ཏེ་མ་སྨིན་ཟེར།212

བློན་པོ་རི་དྭགས་ཆེན་པོ་ལྷ་མཚམས་མ་ལ་འདྲི་རུ་ཕྱིན་པས།མནའ་མ་ན་རེ། མི་གཅིག་ཏུ་མ་ཟད། མི་བརྒྱ་སྟོང་ཁྲི་འབུམ་གྱི་སྨན་དུ་གྱུར་པ་ཡོད་ཅེས་མང་པོ་ཞིག་བསྐུར།སྨན་དུ་བཏང་བས་ནད་དྲག་པས་རྒྱལ་པོ་དགའ་ནས་བློན་པོ་ལ་བྱ་དགའ་ཆེན་པོ་་་་་གནང་ངོ་། །དེའི་ཚེ་ཉི་འོག་གི་རྒྱལ་པོ་གཞན་ཅིག་རྒྱལ་པོ་གསལ་རྒྱལ་ལ་འཐབ་པར་བརྩམས་པ་ན། རྒྱལ་པོ་དེས་ཐོག་མར་རྒྱལ་པོ་གསལ་རྒྱལ་ལ་བློན་པོ་བློ་ལྡན་ཡོད་མེད་བལྟ་སྙམ། རྟ་མ་བུ་ཆེ་ཆུང་སྲུ་ཁ་འདྲ་བ་གཉིས་བང་ཆེན་པར་བསྐུར་ནས། འདིའི་མ་བུ་གང་ཡིན་བྱས་པས། རྒྱལ་པོ་གསལ་རྒྱལ་འཁོར་བཅས་ཀྱིས་ཤན་མ་ཕྱེད། བློན་པོ་རི་དྭགས་འཛིན་གྱི་མནའ་མ་ལྷ་མཚམས་མ་ལ་དྲིས་པས། མནའ་མ་ན་རེ། དེ་ལས་སླ། རྟ་མ་བུ་གཉིས་ཕྱོགས་གཅིག་ཏུ་བཞག་ནས་བཟའ་རྒྱུ་ཞིམ་པོ་ལྷན་དུ་བྱིན་ན། མ་གང་ཡིན་པ་དེས། བུ་གང་ཡིན་པ་དེའི་མདུན་དུ་བཟའ་རྒྱུ་སྟོབ་པར་འགྱུར་ཟེར། དེ་ལྟར་བྱས་པས་རྟ་མ་སྨད་ཀྱི་ཤན་ཕྱེས་ནས་བང་ཆེན་པ་ལ་བསྐུར་རོ། །ཡང་སྦྲུལ་ཕོ་མོ་ཆུ་ཞེང་གབ་པ་གཉིས་བང་ཆེན་པ་ལ་བསྒུར་ནས། ཕོ་མོ་གང་ཡིན་ཟེར་བ་བློན་པོའི་མནའ་མ་ལ་དྲིས་པས། རས་འཇམ་པོའི་སྟེང་དུ་ཞོག་དང་མོ་གང་ཡིན་པ་དེ་བདེ་བ་ལ་ཆགས་ནས་གནས་ལ། ཕོ་གང་ཡིན་པ་དེས་བདེ་བ་མི་བཟོད་པར་འགུལ་བར་འགྱུར་ཟེར་བ་ལྟར་བྱས་སྦྲུལ་ཕོ་མོ་213

ཤན་ཕྱེས་ནས་སླར་བསྒུར་རོ། །ཡང་ཤིང་མགོ་མཇུག་སྦོམ་ཕྲ་མཉམ་པ་སྟ་རེ་དང་སྟེའུའི་རྗེས་མེད་པ་ཞིག་བསྒུར་ནས། མ་གོ་མཇུག་གང་ཡིན་དྲིས་པས། སྔར་བཞིན་ལྷ་མཚམས་མ་ལ་དྲིས།ཆུ་ལ་སྐུར་དང་། རྩེ་མོ་གང་ཡིན་པ་དེ་ཆུ་སྟེང་དུ་ཐོན་ཞིང་སྔོན་ལ་འགྲོ། རྩ་བ་གང་ཡིན་པ་དེ་ཆུའི་གཏིང་དུ་བྱིང་ཞིང་རྗེས་ནས་འགྲོ་ཟེར་བ་ལྟར་བྱས་པས་ཤན་ཕྱེས་ནས་སླར་བསྐུར་བས། རྒྱལ་པོ་དེས་བང་ཆེན་པ་ལ་བྱ་དགའ་ཆེན་པོ་བྱིན། རྒྱལ་པོ་གསལ་རྒྱལ་བློན་པོ་རིག་པ་དང་ལྡན་པ་ཡོད་པར་གདའ། འཐབ་པས་མི་ཐུབ་སྙམ། རྒྱལ་པོ་གསལ་རྒྱལ་ལ་བཀུར་སྟི་མང་དུ་བྱས། མཛའ་བར་བྱས་ཏེ་དགའ་བར་བྱས་སོ། །དེ་ལ་རྒྱལ་པོ་གསལ་རྒྱལ་དགའ་མགུ་ཡི་རངས་ཏེ།བློན་པོ་རི་དྭགས་ཆེན་པོ་ཁྱོད་ཀྱིས་འདི་ལྟ་བུ་རྟོགས་ཤིང་ཁོང་དུ་ཆུད་པ་ངོ་མཚར་ཆེའོ་གསུངས་བྱ་་་་་་་་་དགའ་ཆེན་པོ་གནང་བས། བློན་པོས་བདག་གིས་ཤེས་པ་མ་ཡིན་མནའ་མ་བློ་དང་ལྡན་པ་ཞིག་ཡོད་པ་དེས་འདི་རྣམས་རྟོགས་་་་་་ཤིང་ཁོང་དུ་ཆུད་དོ་ཞུས་པས། རྒྱལ་པོས་དེ་ཡིན་ན་ཁྱོད་ཀྱི་མནའ་མ་ལྷ་མཚམས་མ་དང་བདག་གཉིས་མིང་སྲིང་བྱའོ་་་་་་་་་་་གསུངས། མིང་སྲིང་ལྟར་ཤིན་ཏུ་མཛའ་བར་བྱས་སོ། །ཡང་སྔོན་རྗེ་བཙུན་མི་ལའི་མས་དབུས་ཕྱོགས་ཀྱི་རྣལ་་་་་་་་་་་འབྱོར་པ་གནས་སྐོར་བྱེད་པ་བང་ཆེན་དུ་འོས་པ་ཞིག་ལ་བཟའ་214

བཏུང་བྱིན། གོས་བེམ་པོ་ཞིག་འདུག་པ་ལ་ལྷན་པ་བརྒྱབ། བེམ་པོའི་ནང་གི་རྒྱབ་གཞུང་དུ་རྣལ་འབྱོར་པ་ལ་རྒྱུས་མེད་པའི་་་་་་་་་གསེར་སྲང་བདུན་སྦས། དེའི་སྟེང་དུ་ལྷན་པ་ནག་པོ་ཁ་གང་གྲུ་བཞི་པ་ཞིག་བརྒྱབ། དབུས་སུ་སྐུད་པ་དཀར་པོ་སྦོམ་པོའི་གཟེར་ཚོམ་སྐར་མ་སྨིན་དྲུག་གི་དབྱིབས་འདྲ་བ་ཕྱིར་མི་མངོན་པ་་་་་་་་་གཅིག་གིས་མནན་ཏེ། རྣལ་འབྱོར་པ་རང་ལ་རྔན་པ་ཆེན་པོ་བྱིན།ཡི་གེ་རྒྱ་ཅན་ཞིག་བསྐུར་བ་རྣལ་འབྱོར་པ་དེས་ཁྱེར་ནས། རྗེ་མི་ལ་ལ་སྤྲད་པ་ཀློག་པའི་ནང་ན། མ་ཁམས་བདེ། ཡུལ་དུ་མཐུའི་རྟགས་ཐོན། ད་དུང་སེར་བ་ཕོབ། རྒྱགས་ཆད་ན་ལུང་པ་ཁ་བྱང་དུ་ལྟ་བ་སྤྲིན་ནག་པོ་ལྡང་ཞིང་སྐར་མ་སྨིན་དྲུག་འཆར་བའི་འོག་ན་རང་རེའི་ཉེ་ཚན་གྲོང་པ་བདུན་ཡོད་པས་དེ་ན་རྒྱགས་ཅི་་་་་་་་འདོད་ཡོད་པས་ལོངས། རྩད་མ་ཆོད་ན་ལུང་པ་དེའི་ནང་ན་རྣལ་འབྱོར་པ་འདི་རང་བཞུགས་པས། གཞན་དུ་མ་འདྲི་བྱ་བ་ཞིག་འདུག་པ། རྗེ་མི་ལ་དང་བླ་མ་གནུབས་ཆུང་བ་གཉིས་ཀྱིས་མ་མཁྱེན། བླ་མ་ལ་ཇོ་མོ་ཡེ་ཤེས་མཁའ་འགྲོའི་མཚན་རྟགས་དང་ལྡན་པ་ཞིག་ཡོད་པ་དེས་ཤེས་ནས། རྣལ་འབྱོར་པ་དེ་ནང་དུ་བོས། ཆང་ཞིམ་པོ་བྱིན་ཏེ་བཟི་བ་དང་། རྣལ་འབྱོར་པའི་རྒྱབ་ནས་བེམ་པོ་ཕུད་དེ་མོ་རང་གིས་གྱོན་ནས། བེམ་པོ་འདི་འདྲ་གྱོན་ནས་རྒྱལ་ཁམས་འགྲིམ་པའི་མི་ལ་སྐྱེད་འོང་ཟེར་ཕར་ཙམ་215

ཚུར་ཙམ་བྱས་ཁང་སྟེང་དུ་འཇེགས་ནས་སོང་སྟེ། བེམ་པོའི་ནང་ནས་གསེར་བཏོན། ལྷན་པ་སྔར་བཞིན་བཙེམས། བེམ་པོ་རྣལ་འབྱོར་པ་ལ་གཡོགས། གསེར་རྗེ་མི་ལ་དང་བླ་མ་རྣམ་གཉིས་ལ་སྤྲད་ནས། མོ་ན་རེ། ཐོས་པ་དགའ་ལ་མ་གྲུང་མོ་ཞིག་ཡོད་པར་གདའ། ལུང་པ་ཁ་བྱང་དུ་ལྟ་བར་ཉི་མ་མི་འཆར་བ་ལྟར། རྣལ་འབྱོར་པའི་བེམ་པོའི་ནང་ལ་ཉི་མ་མི་འཆར་བ་ལ་ཟེར་བར་་་་་་་་གདའ། སྤྲིན་ནག་པོ་ལྡང་བ་ལྷན་པ་ནག་པོ་ཁ་གང་བཏབ་པ་ལ་ཟེར། སྐར་མ་སྨིན་དྲུག་འཆར་བ། སྐུད་པ་དཀར་པོའི་ཧབ་བཙེམས་ལ་ཟེར། ཉེ་ཚན་གྲོང་པ་བདུན་ནི་གསེར་སྲང་བདུན་ལ་ཟེར། རྩད་མ་ཆོད་ན་ལུང་པ་དེ་ན་རྣལ་འབྱོར་པ་འདི་རང་བཞུགས་པས་གཞན་དུ་མ་འདྲི་བྱ་བ་མ་གོ་ན། གསེར་རྣལ་འབྱོར་པའི་བེམ་པོ་ལ་ཡོད་པས་གཞན་དུ་མ་འཚོལ་བྱ་བར་གདའ་བྱས་པས། བླ་མ་ན་རེ། ཁྱེད་བུད་མེད་བློ་རྣོ་ཟེར་བ་དེ་བདེན་པར་གདའ་གསུངས། དེས་ན་དེ་ལྟ་བུའི་བློ་གྲོས་དང་ལྡན་པའི་བུད་མེད་ལ་གྲོས་ཡང་འདྲི་རུང་ཞིང་། ཁ་ལ་ཡང་ཉན་པར་བྱའོ། །སྔོན་འབྲུག་པ་ཀུན་ལེགས་ཀྱིས། ངག་དབང་ཆོས་རྒྱལ་སྐུ་མཚམས་ལ་ཡོད་དུས་ཤིག་ལ། ཉེ་གནས་ལ། ང་སྐུ་མདུན་དུ་ལན་ཅིག་འགྲོ་དགོས་བྱས་པས། དེ་མི་ཡོང་མཚམས་དམ་པོ་ཡོད་བྱས་པས། ང་ལ་སྤུབ་ཆལ་བཟང་པོ་ཞིག་གི་གཟིགས་འབུལ་རྒྱུ་ཡོད་དོ་216

བྱས་པས། འོ་ན་ངས་ཞུ་ཟེར་ཞུས་པས། བླ་མ་ངག་དབང་ཆོས་རྒྱལ་གྱིས་འོ་ན་ཁོ་ནང་ལ་འོང་དུ་ཆུག་གསུངས། སོང་ནས་གླེང་མོ་མང་པོ་བྱས་ནས། སྐབས་ཤིག་བླ་མས་ཁྱོད་ལ་སྦུབ་ཆལ་ཞིག་ཡོད་པ་ཁྱེར་ཤོག་དང་བལྟ་གསུངས་པས། འབྲུག་པ་ཀུན་ལེགས་ན་རེ། སྦུབ་ཆལ་གཞན་མེད། ངས་ཁ་སྦུབ་སྦུབ་འདིའི་ནང་ནས་གཏམ་ཆལ་ཆལ་ཐོན་པ་འདི་ཡིན་ལགས་ཞུས་པས། བླ་མ་ཉེ་གནས་དང་བཅས་དཔོན་སློབ་ཀུན་བཞད་གད་ཐག་གེ་བ་ཞིག་་་་བྱུང་། བཀའ་ཡང་མ་བཀྱོན་སྐད། ཡང་སྔོན་མི་གཅིག་སྐྱེ་དམན་གཞན་ཞིག་གི་རྩར་དགུང་མོ་སོང་བས། སྔ་མོ་ཁྱོ་གས་ཤེས་ནས།རོགས་གཞན་དང་བཅས་འོངས། སྒོ་ནས་བསྒུགས་ཏེ་འཛིན་གྲབས་བྱས་ཚེ། ཁོ་ཟིན་གྱེས་དོགས་ནས། གོས་ཕུད་དེ་གཅེར་བུར་བྲོས་པས་མ་ཟིན། ལ་ཞིག་གི་ཕར་རྒྱབ་ཏུ་སོང་ནས། རྒད་པོ་ཞིག་གིས་ཞིང་རྨོ་བ་ལ། རྒྱང་རིང་པོ་ནས་ལག་པ་གཡབ། སྐད་ཆེན་བོས་གཅེར་བུར་བྲོས། ཡང་ཡང་ཟེར་གྱེན་རྒྱུག་པས། རྒད་པོའི་བསམ་པ་ལ། མི་ཕ་གིའི་འབྲོས་ལུགས་དང་ཟེར་ལུགས་གང་ལ་བལྟས་ན་སྐྱོན་ཅིག་འདུག ལན་ཅིག་ང་ཡང་འབྲོ་དགོས་སྙམ།རྒད་པོས་ཀྱང་གོས་ཕུད་དེ་གཅེར་བུར་ཕ་གིའི་ནགས་གསེབ་ཏུ་བྲོས་པས། ཤུལ་གྱེ་གོས་ཁོས་གོན་ནས། ཞིང་རྨོ་ཞིང་བསྡད་པས།འཛིན་མཁན་གྱི་མི་རྣམས་བྱུང་ནས། གཅེར་བུ་རེ་མཐོང་ངམ་217

དྲིས་པས། མི་གཅེར་བུ་འདྲ་མ་མཐོང་། མི་གཅེར་བུ་ཞིག་དེད་ནས་ཅི་བྱ་བྱས་པས་སླར་ལོག་ཚེ། རྒད་པོ་བོས་ནས། ཁོ་རང་གི་གོས་བསྐོན་རྒྱུ་མཚན་བཤད་པས་གཉིས་ཀ་ཧ་རྒོད་བྱས་སྐད།ཡད་སྔོན་ཁྱེམ་བདག་ཅིག་གིས་ཞིང་རི་བོང་གིས་ཟོས་པ་མཐོང་ནས་ཚིག་པ་ཟོས་མདའ་གཞུ་ཁྱེར་ནས་གསོད་དུ་ཕྱིན་པས། རི་བོང་གིས་མི་དེ་ལ་ཁ་བལྟས་ནས་རྒོད་པས་ཡ་ཁ་ཤོར་བ་མི་དེས་མཐོང་ནས། མདའ་འདེགས་ལོང་མེད་པར་རྒོད་རྒྱུ་བྱུང་། མང་པོ་བགད་པས། ཞེ་སྡང་ཡང་ཞི་ནས་མ་བསད་པར་རི་བོང་བཏང་སྐད། ཡང་སྔོན་གཡོག་མོ་ཞིག་ཆུ་ལེན་དུ་ཕྱིན་པས། ཆུ་ཟོམ་ནང་དུ་ཉ་ཞིག་བྱུང་བ་ཁྱིམ་བདག་གིས་མཐོང་ནས། གཡོག་མོ་ལ་ཉ་འདི་ཙམ་ཡོད་པ་མི་མཐོང་བ་ཟེར་ཚིག་པ་ཟོས་ནས་བརྡེག་ཏུ་་་་་འོང་ཚེ། གཡོག་མོས་ཆུ་ནང་དུ་སྐྱོགས་བརྒྱབ་ནས་ཉ་ལེན་གྲབས་བྱས་པས། ཉ་དེ་རྒོད་བཞིན་དུ་ཆུ་ནང་ནས་ཡར་རྒྱུག་མར་རྒྱུག་བྱས་པས་གཡོག་མོ་བགད། གཉིས་ཀ་རྒོད་པ་ཁྱེམ་བདག་གིས་མཐོང་ནས་བརྡེག་ལོང་མེད་པར་རྒོད་རྒྱུ་བྱུང་། གསུམ་ག་མང་པོ་རྒོད་པས་ཁྱེམ་བདག་གི་ཞེ་སྡང་ཞི་ནས་གཡོག་མོར་མ་བརྒྱབ།གཡོག་མོས་ཀྱང་ཉ་མ་བསད་པར་སླར་རང་གནས་སུ་བསྐྱལ་་་་་་་སྐད། སྔོན་གཅོད་གཏོང་མཁན་ཞིག་མཚན་མོ་གཅོད་གཏོང་དུ་ཕྱིན་པས། རོགས་པ་ཞིག་ཡོད་པ་དེས། རྩག་པ་ཞིག་ཡོད་པ་ཕྱིར་218

བསློགས་ནས་གྱོན་ཏེ་ཐག་ཉེར་སོང་། གཅོད་པས་མཐོང་ནས་འདྲེ་ཞིག་ཡིན་སྙམ་འཇིགས་ནས་ཕཊ་བྱས་ཚེ། རོགས་པ་དེས་ཁོ་འཇིགས་པ་ཤེས་ནས་ཕར་སོང་ཚེ་ཕཊ་བྱས། ཡང་ག་ལེ་བྱས་སོང་ཚེ་སླེབ་ལ་ཁད་ལ་ཕཊ་བྱས་ན་ཡང་མི་འགྲོ་བ་འཇིགས་པོ་གདའ་ཟེར། ལངས་ནས་བྲོས་སོང་ཚེ་མི་དེ་ཡང་ག་ལེ་བྱས་རྗེས་སུ་འོངས་པས། ཁོ་ཁྱིམ་དུ་འཛུལ་ནས། ངའི་རྗེས་འདི་ན་འདྲེ་ཞིག་ཀྱང་འོང་གིན་གདའ་སྒོ་ཆོད་བྱས་པས། རོགས་པ་དེ་སླེབས་བྱུང་ཚེ་ངོ་ཤེས་ནས་ཐམས་ཅད་བཞད་གད་བྱས་སྐད། སྔོན་ཙ་རིའི་གྲུབ་པ་ཞིག་གིས་ཤ་ཞིག་ཟ་སྙམ་མལ་ནས་གཅེར་བུར་ལངས་ཏེ།གནམ་ལ་ཤ་བཏགས་ཡོད་པ་གྲི་ཡིས་བཅད། ཤ་མ་བཅད་པར་རང་གི་གསང་མཚན་བཅད་ནས་ཤི་བས། ཕུག་པ་དེ་ལ་གསང་མཚན་བཅད་ཕུག་ཅེས་ཟེར།སྔོན་ལ་ཕྱི་གངས་ཀྱི་གྲུབ་ཆེན་ཞིག་གཅེར་བུར་ལངས་ནས་མེ་བཏང་བས། ཐལ་དོང་ནང་ནས་བུད་མེད་ཅིག་གི་མོ་མཚན་ཞིག་བྱུང་བལྟས་པས་ཆེར་སོང་ཚེ། ལྟས་ངན་ཡིན་སྙམ་མོ་མཚན་ནང་དུ་མེ་མ་མུར་སྐྱོགས་གང་བླུགས་པས། རང་གི་གསང་མཚན་ཐོག་ཏུ་བླུགས་ཏེ་ཚིག་ནས་ཤི་སྐད། སྔོན་མི་གཉིས་ལམ་དུ་སོང་ཚེ། གླང་ཆེན་དང་ཕག་གཉིས་སྔ་ཕྱི་བྱས་འགྲོ་བ་མཐོང་ནས་གཅིག་ན་རེ། འདི་གཉིས་ཀྱི་སྣ་དང་མཇུག་མ་རྒྱབ་སོགས་གང་ལ་219

བལྟས་ན་ལུས་དབྱིབས་འདྲ་བས། གླང་ཆེན་རྒུད་པ་ཕག་ཏུ་གྱུར་པ་འདྲ་ཟེར། ཡང་གཅིག་པོ་ན་རེ། དེ་མ་རེད། ཁོ་བོས་འདི་གཉིས་འདྲ་ཚུལ་ལ་བལྟས་ན། ཕག་དར་ན་གླང་ཆེན་དུ་གྱུར་པ་འདྲ་ཞེས་རྩེད་མོ་བྱས་སྐད། སྔོན་བླ་མ་ཞིག་ལ་མི་གཞན་ཞིག་གིས་ཁྱེད་སྤྱོས་འདུག་ཟེར་བ་ལ། བླ་མ་ན་རེ། ང་ཡིས་བལྟས་ན་ཁྱོད་རེ་སྨྱོ། །ཁྱོད་ཀྱིས་བལྟས་ན་ང་རེ་སྤྱོ། །ང་སྤྱོ་བ་ཆོས་ཀྱི་དབྱིངས་སུ་སྨྱོ། །ཁྱོད་སྨྱོ་བ་འཁོར་བའི་འདམ་དུ་སྨྱོ། །གསུངས་སྐད། ཡང་སྔོན་དབུ་མཛད་ཅིག་གིས། ཉམས་མགུར་ན། དལ་བའི་རྟེན་འདི་ཡིད་བཞིན་ནོར་ལས་ལྷག །ཟེར་བ་ལ། དབྱངས་རིང་པོ་བྱས། དལ་བའི་རྟེན་འདི་ཡིད་བཞིན་ནོར་ལས་ལྷག །བྱས་པས། གཞན་གྲྭ་པ་ཁ་རྒོད་ཅིག་ན་རེ། འདི་འདྲ་ཐོབ་པ་ད་རེས་ཙམ་ཞིག་ཡིན་ཟེར་བ་བསྒྱུར་ནས། འདི་འདྲ་ཐོས་པ་ད་རེས་ཙམ་ཞིག་ཡིན། ཞེས་བཏོན་པས་ཀུན་བཞད། ཡང་སྔོན་བླ་མ་མཁས་པ་ཞིག་གིས་མི་དགེ་བཅུ་བཤད་ནས། དལ་འབྱོར་གྱི་ཆོས་བཅོ་བརྒྱད་སོང་བྱས་པ་ལ། གཞན་ཅིག་གིས་དེ་དུས་ཁྱེད་ཚོས་ཡར་ལ་ཅི་ཞུས་བྱས་པས། ཉན་མཁན་ཁ་རྒོད་ཅིག་ན་རེ། གཞན་ཞུ་མ་ནུས། དཔལ་ལྡན་རྩ་བའི་བླ་མ་རིན་པོ་ཆེ། །མི་དགེ་བཅུ་ཡི་རྣམ་དབྱེ་ལེགས་གསུངས་ནས། །དལ་འབྱོར་ཆོས་ནི་བཅོ་བརྒྱད་སོང་ཞེས་ཟེར། །མཁྱེན་པ་ཆེན་པོ་མངའ་ལ་གསོལ་བ་འདེབས། །220

ཞེས་སྐུ་བསྟོད་ཅིག་ཕུལ་བྱས་ཀུན་བཞད། སྔོན་རྒྱལ་དབང་ལྔ་པ་རིན་པོ་ཆེ་ལ། ཞབས་ཕྱི་བ་རྣམས་ཀྱིས་གསོལ་འདེབས་ཤིག་དགོས་ཟེར་བ་ལ། གཅིག་གིས་གཅིག་ལ་རྐུ་ཞིང་ཀུན་གྱིས་རྐུ། །རྐུན་མ་རྐུ་བ་ཀུན་གྱི་མཆོག་ཡིན་ཏེ། །རྐུན་མ་རྒྱ་མཚོའི་དབུས་ན་ལྷང་ངེ་བ། །ངག་དབང་བློ་བཟང་རྒྱ་མཚོར་གསོལ་བ་འདེབས། །ཞེས་གསུངས་བཞད་སྐད། སྔོན་སྨན་པ་ཞིག་གིས་ནད་པ་གཅིག་ལ། ཁྱོད་ཀྱི་ལྕེ་སྟོན་བྱས་པ། ནད་པས་མ་གོ་བར་གསང་མཚན་སྟོན་ཟེར་སྙམ་པ་བསྟན་པས། སྨན་པ་འཛུམ་བཞིན་དུ། དེ་ཡང་བཟང་པོར་གདའ། ད་ཁ་ནང་གི་ལྕེ་ཞིག་སྟོན་བྱས་ནས་བསྟན་པས་སྨན་པ་ནད་གཡོག་ནད་པ་གསུམ་པོ་རྒད། ཡང་སྔོན་མནའ་མ་ཞིག་རྒད་པོས་སྡོད་དུ་མ་བཅུག་པ། ཨ་ནེ་རྒན་མོ་ལ་བཤད་པས། རྒན་མོ་ན་རེ། དེ་ཡིན་ན་མནའ་མ་ཁྱོད་ངའི་ཉལ་སར་ཉོལ།ང་ཁྱོད་ཀྱི་ཉལ་སར་ཉལ་བྱས། དེ་ལྟར་བྱས་པས། རྒད་པོ་མནའ་མ་ཡོད་སར་སོང་ནས་འདོད་པ་སྤྱད་ཚེ། རྒན་མོས་མནའ་མ་ཡིན་ཁུལ་བྱས། ཁྱེད་ཀྱི་རྒན་མོ་དང་ངེད་གཉིས་ལ་ཁྱད་འདུག་གམ་དྲིས་པས། ཁྱད་ཤིན་ཏུ་ཆེ་བར་གདའ་ཟེར་བ་དང་། རྒན་མོ་རྒོད་རྒྱུ་བྱུང་ནས་མ་ཐུབ་པར་རྒོད་པས། རྒད་པོས་ཀྱང་རང་གི་རྒན་མོ་ཡིན་པར་ངོ་ཤེས་ནས་རྒོད། དེ་མནའ་མས་ཀྱང་ཚོར་ནས་རྒོད་དོ། །སྔོན་བྱེས་པ་ཞིག་གི་ལག་ན་ཡོས་ཁ་ཤས་ཡོད་པའི་རྡོག་པོ་221

གཅིག་བྲུལ་བ་ཁུང་བུ་ཞིག་ཏུ་ཤོར་བས་བྱེས་པས་ཁུང་དེར་་་་་་་་་མཛུབ་མོ་བཅུག་ནས་མ་ལོན་ཚེ། ནང་དུ་ཁ་བལྟས་ནས་མང་པོ་ངུས་པས། སྣབས་ལུག་ནས་ཁུང་བུར་སོང་བ་མགོ་བཏེགས་པས་སྣབས་ལ་ཡོས་འབྱར་ནས་སྟེང་དུ་བྱུང་ཚེ། བྱིས་པ་དགའ་ནས་རྒོད་པ་དགེ་བཤེས་གླང་རི་ཐང་པས་གཟིགས་པས་ཁོང་ཡང་་་་་་་བཞད་སྐད། སྔོན་བླ་མ་ཞིག་གིས་ཕྱེན་ཞིག་བཏང་ནས་དཀོན་མཆོག་མཆོད་བྱས་པས་དྲི་བཟང་ཕུན་སུམ་ཚོགས་པ་བྱུང་ཡང་།དེར་ཡོད་པའི་བུ་སློབ་འགའ་ཞིག་ལ་རྒོད་རྒྱུ་བྱུང་ནས་མ་ཐུབ་་་་་པར་རྒོད་དོ། །དེས་ན་བྱེང་རྨུགས་ཀྱིས་ནོན་པ་དང་། དོན་མེད་ཀྱི་ཆགས་སྡང་དང་། མྱ་ངན་སེམས་ཁྲལ་ཅན་གྱི་མི་ཕལ་ཆེ་བ་ལ།འདི་དང་འདི་འདྲའི་གཏམི་་རྒྱུད། ཁ་བཙོག་ཀུ་རེ་རྩེད་མོའི་གཏམ་སྣ་ཚོགས་བཤད་ནས། རྒོད་ཁ་བླངས་ནས་སྐྱོན་དེ་དག་བསལ་བར་བྱའོ། །སྔོན་གྱི་རྒྱལ་པོ་རབ་སྣང་ཞེས་བྱ་བ་དེ་སྡིག་པའི་བུ་ཡིན་པས།དེས་མར་གྱི་མིང་ཙམ་ཚོར་ན་ཡང་མི་དགའ་བས། རྒྱལ་པོ་ལ་གཉིད་གཏན་ནས་མ་འོངས། སྨན་པའི་རྒྱལ་པོ་འཚོ་བྱེད་བོས་པས། སྨན་པ་ན་རེ། བློན་པོ་རྣམས་ལ། རྒྱལ་པོ་ལ་ཡོད་པའི་རྔ་མོང་མགྱོགས་པ་དེ་སྟ་གོན་གྱིས། གླང་པོ་ཆེ་འདམ་བུའི་རི་ལ་འབྲས་ཡོས་བྱེན་ལ་ཆུ་མ་ལྡུད་ཅིག ཆུ་གླང་མོའི་གྲོད་པུ་གང་222

ཚགས་གྱིས་ཤིག་བྱས་པས། བློན་པོ་རྣམས་ཀྱིས་ཀྱང་སྨན་པའི་ངག་བཞིན་བྱས་སོ། །དེ་ནས་རྒྱལ་པོས་མ་ཚོར་བ་བྱས། ཆང་བཟང་པོ་ལ་རྩི་མར་གྱི་དྭངས་མ་སྦྱར་ནས། རྒྱལ་པོ་ལ་བླུད་པས།དེ་མ་ཐག་རྒྱལ་པོ་གཉིད་དུ་སོང་ངོ་། །སྐབས་དེར་འཚོ་བྱེད་རྔ་མོང་མགྱོགས་པ་དེ་ལ་ཞོན། ཆུ་གྲོད་པུ་གང་པོ་དེ་ཁྱེར་ནས་བྲོས་སོ། །དེ་ནས་རྒྱལ་པོ་གཉིད་སད་ནས། སྒྲེགས་པ་བྱས་པ་ལ་མར་གྱི་དྲི་མ་ཆིལ་བྱུང་བས། རྒྱལ་པོ་ཁྲོས་ནས། སྨན་པ་གང་ན་ཡོད་དྲིས་པས་སོང་ཚར་ཞུས་པས། དེས་ང་ལ་མར་བྱེན་འདུག་པས།བློན་པོ་ཞིག་གླང་པོ་ཆེ་འདམ་བུའི་རི་ལ་ཞོན་ནས་རྒྱུགས་ལ་ལམ་ནས་སོད་ཤོག་ཅིག གཡོ་ཅན་དེས་ཟས་གང་བྱེན་ཡང་། མ་ཟ་ཞིག་གསུངས་པས། བློན་པོ་ཞིག་གླང་པོ་ལ་ཞོན་ནས་བདས་པས།སྨན་པ་འཚོ་བྱེད་ཀྱི་རྗེས་ཟིན་ལ་ཉེ་བ་ན། ཆུ་དང་འཕྲད་དེ་གླང་པོ་ཆེ་སྐོམ་པས་ཆུ་འཐུངས་ནས་འགྲོར་མ་ཉན་པའི་བར་ལ་ཆེར་འགྱངས་སོ། །དེ་ནས་བདས་པས་ཟིན་ལ་ཉེ་བ་ན་སྨན་པས་སྔར་གྱི་ཆུ་གྲོད་པུ་གང་པོ་འཕངས་པས། གླང་པོ་ཆེ་ཆགས་པའི་སྟོབས་ཀྱིས་གླང་མོའི་གྲོད་པུ་དེ་ལ་སྣམ་སྣོམ་མང་པོ་བྱས་པའི་་་་་བར་ལ་སྨན་པ་འཚོ་བྱེད་མཉན་ཡོད་ཀྱི་ཀུན་དགའ་ར་བར་ཕྱིན་པར་གྱུར་ཏོ། །བློན་པོ་སླེབ་ཏུ་ཉེ་བ་ན་འཚོ་བྱེད་ཀྱིས་བློན་པོ་ལ་ཁོང་ནད་ཅིག་ཡོད་པ་ཤེས་ནས། སེན་མོ་གཡོན་པའི་ཐོག་ཏུ་འཁྲུ་223

སྨན་ཞིག་བླུགས། གཡས་པའི་སེན་མོའི་བར་དུ་སྒྱུ་རུ་ར་ཞིག་བཅངས་ཏེ། སླེབས་མ་ཐག་ཁྱོད་འོངས་པ་ལེགས་སོ། །འདི་ཟོ་ཞིག་བྱས། གཡོན་ངོས་ཀྱི་སྨན་བྱེན་ནས། གཡས་པ་དེའི་འཕྲོ་ཡིན་ཁུལ་བྱས། འཚོ་བྱེད་ཀྱིས་ཟོས་པས། བློན་པོས་ཁོ་རང་ཡང་ཟ་བར་འདུག་སྙམ་ཟོས་པས་ཁོང་ནད་བཀྲུས་ཏེ་དེ་ཚུགས་ནས་ནད་དྲག་པ་བྱུང་། དགའ་ནས་ཕྱིར་ལོག་པས། རྒྱལ་པོས་གཡོ་ཅན་དེ་བསད་དམ་དྲིས་པས། བློན་པོ་ན་རེ། མ་སོད་ཤོར་སོང་།ཁྱེད་ཀྱི་ནད་ལ་ཕན་འདུག་གམ་དྲིས་པས། རྒྱལ་པོ་ན་རེ། ཕན་འདུག་ཟེར། འོ་ན་ང་ལ་ཡང་ཁོང་ནད་ཅིག་སྔོན་ལ་ཡོད་པ་ད་ལན་སྨན་པས་ཟས་ཤིག་བྱིན་པ་ཟོས་པས་ཕན་འདུག་པས། ཕན་ཐོགས་བྱེད་མཁན་གྱི་མི་ལ་དྲིན་གཟོ་མ་བྱུང་རུང་། གསོད་པའི་ཁྲིམས་ཡོད་དམ་ཞུས་པས། རྒྱལ་པོས་ཀྱང་ཐུགས་བསམ་བཞེས་ནས། དེ་ཤིན་ཏུ་བདེན་པར་འདུག་གསུངས། འཚོ་བྱེད་ལ་བཀའ་དྲིན་གཏང་རག་ཏུ་རས་ཟུང་ཞིག་ཕུལ་བ་དེ། འཚོ་བྱེད་ཀྱིས་སྟོན་པ་སངས་རྒྱས་ལ་ཕུལ་བ། སྟོན་པའི་ན་བཟའ་བྱས་པར་གསུངས་སོ། །དེས་ན་འཚོ་བྱེད་ཀྱིས་ཟས་སུ་སྒོ་བཏགས་ནས། སྨན་བྱིན་ཏེ་རྒྱལ་བློན་གཉིས་ཀྱི་ནད་གསོས་པ་ལྟར། བདག་གིས་ཀྱང་གདུལ་བྱ་དད་ཅན་རྣམས་ལ་ཕན་པའི་ཕྱིར། འཇིག་རྟེན་མི་ཆོས་དང་སྒོ་བསྟུན་ནས་དམ་པའི་ལྷ་ཆོས་འདི་ལེགས་པར་བཤད་ཟིན་ཏོ། །224

ལེགས་བཤད་འདི་ཡི་ནང་བཞིན་བྱས་ན་ཚེ་འདིར་ཆོས་དང་་་་་་་མཐུན་པའི་འཇིག་རྟེན་གྱི་བྱ་བ་ཐམས་ཅད་ཡིད་བཞིན་དུ་གྲུབ་ནས་བདེ་ཞིང་། ཤི་ནས་ཕྱི་མར་ཡང་མངོན་མཐོ་ལྷ་མིའི་ནང་དུ་སྐྱེས་ནས་སྐྱིད་ལ། ནམ་ཕུགས་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་ནས། འགྲོ་བ་ལྷ་དང་བཅས་པའི་གཙུག་གི་རྒྱན་དུ་འགྱུར་བར་གདོན་མི་ཟའོ། །དེས་ན་འདི་ནི་རང་གི་སྐྱོན་དང་ཡོན་ཏན་རྣམས་ལ་བལྟ་འདོད་པ་རྣམས་ལ་གསལ་བར་སྟོན་པའི་མེ་ལོང་དང་། གཞན་གྱི་སྐྱོན་ཡོན་ལེགས་ཉེས་བླང་དོར་གྱི་གནས་རྣམས་ལ་བལྟ་འདོད་པ་རྣམས་ཀྱི་མིག་དང་འདྲ་བས། བློ་གྲོས་ཅན་རྣམས་ཀྱི་ལེགས་བཤད་འདི་ཉིད་སངས་རྒྱས་ཀྱི་གསུང་བཞིན་གཅེས་པར་ཟུངས་ཤིག དེ་ལྟར་ལེགས་པར་བཤད་པའི་དགེ་བ་རྣམས་གནས་སྐབས་དང་མཐར་ཐུག་སྨོན་གནས་རྣམས་སུ་འདུན་པ་དྲག་པོས་བསྔོ་ཞིང་། སྨོན་ལམ་དྲི་མ་མེད་པའི་མཚམས་སྦྱོར་བྱ་བའོ།།སྨྲས་པ། སངས་རྒྱས་ཐུགས་རྗེ་ཅན་ལ་གསོལ་བ་འདེབས། །ཁྱོད་ཀྱི་སྐྱེས་རབས་རྣམ་པར་ཐར་པ་བཞིན། །བདག་ཀྱང་སྒྲུབ་པར་ནུས་པའི་སྨོན་ལམ་འདེབས། །རྣམ་་དག་སྨོན་གནས་འགྲུབ་པར་བྱིན་གྱེས་རློབས། །མགོན་ཁྱོད་དང་པོ་སངས་རྒྱས་དཔག་མེད་ཀྱི། །དྲུང་དུ་བྱོན་ནས་ཐུགས་མཆོག་བསྐྱེད་པ་ལྟར། །བདག་225

ཀྱང་དེང་ནས་སངས་རྒྱས་མང་པོ་ཡི། །དྲུང་དུ་སོང་ནས་སེམས་མཆོག་བསྐྱེད་པར་ཤོག །བར་དུ་བསྐལ་ཆེན་གྲངས་མེད་གསུམ་གྱེ་བར། །སངས་རྒྱས་མང་པོ་བསྙེན་བཀུར་མཆོད་པ་ལྟར། །བདག་ཀྱང་དེང་ནས་བསྐལ་ཆེན་གྲངས་མེད་བར། །སངས་རྒྱས་དཔག་ཏུ་མེད་པ་མཆོད་པར་ཤོག །སྔོན་ཚེ་རྒྱལ་པོ་མང་པོར་གྱུར་པའི་ཚེ། །ཆོས་ཕྱིར་ལུས་དང་སྲོག་ཀྱང་བཏང་བ་ལྟར། །བདག་ཀྱང་དེང་ནས་ཚེ་རབས་ཐམས་ཅད་དུ། །ཆོས་ཕྱིར་ལུས་དང་སྲོག་ཀྱང་གཏོང་བར་ཤོག །བྲམ་ཟེ་ཆེན་པོ་ཞིག་ཏུ་གྱུར་པའི་ཚེ། །སྟག་མོ་མ་བུ་ཤ་ཡིས་གསོས་པ་ལྟར། །བདག་ཀྱང་ཉམ་ཐག་འགྲོ་བ་སྙིང་རྗེ་ནས། །གཅེས་པའི་ལུས་ཀྱང་ཕངས་མེད་སྦྱིན་པར་ཤོག །ཤི་བའི་རྒྱལ་པོར་གྱུར་ཚེ་ལོངས་སྤྱོད་དང་། །སྤྱན་ཡང་བྲམ་ཟེ་ལོང་བར་བྱེན་པ་ལྟར། །བདག་ཀྱང་ཟས་ནོར་ལོངས་སྤྱོད་སྦྱིན་པར་བཏང་། །ལོང་བ་རྣམས་ལ་མིག་ཀྱང་སྟེར་བར་ཤོག །ཀོ་ས་ལ་ཡི་རྒྱལ་པོར་གྱུར་པའི་ཚེ། །ཚེ་རབས་དྲན་ཅིང་སྦྱིན་པ་བཏང་བ་ལྟར། །བདག་ཀྱང་ཚེ་རབས་དྲན་ཅིང་སེམས་ཅན་ལ། །ཆོས་དང་ཟང་ཟིང་སྦྱིན་པ་གཏོང་བར་ཤོག །ཚོང་དཔོན་སྦྱིན་ལ་དཔའ་བར་གྱུར་པའི་ཚེ། །མེ་འོབས་བརྒལ་ནས་འཕགས་པ་མཆོད་པ་ལྟར། །བདག་ཀྱང་ལུས་དང་སྲོག་ལ་མི་ལྟ་བར། །སྙིང་སྟོབས་ཆེན་པོས་དཀོན་མཆོག་མཆོད་པར་ཤོག །ཚོང་དཔོན་226

ཟིལ་གྱེས་མི་ནོན་གྱུར་པའི་ཚེ། །རྩྭ་བཙོང་རིན་གྱིས་ཕོངས་པ་གསོས་པ་ལྟར། །བདག་ལ་ནོར་རྫས་མེད་ཀྱང་ཐབས་མཁས་ཀྱིས། །ནོར་རྣམས་བསྒྲུབས་ནས་ཕོངས་པ་གསོ་བར་ཤོག །རི་བོང་གྱུར་ཚེ་བྲམ་ཟེ་བཀྲེས་པ་ཞིག །གསོ་ཕྱིར་མེ་ཡི་ནང་དུ་མཆོངས་པ་ལྟར། །བདག་ཀྱང་བཀྲེས་པས་ཉེན་པའི་སེམས་ཅན་ལ། །རང་གི་ལུས་ཀྱང་བཏང་ནས་གསོ་བར་ཤོག །བྲམ་ཟེར་གྱུར་ནས་དཀའ་བ་སྤྱོད་པའི་ཚེ། །དཀའ་ཐུབ་ཟས་ཀྱང་སློང་ལ་བྱིན་པ་ལྟར། །བདག་ལ་འཚོ་བ་ཅུང་ཟད་ཙམ་ཞིག་ལས། །མེད་རུང་སློང་བ་བྱུང་ན་སྟེར་བར་ཤོག །རྒྱལ་པོ་བྱམས་པའི་སྟོབས་སུ་གྱུར་པའི་ཚེ། །གནོད་སྦྱིན་རང་གི་ཁྲག་གིས་གསོས་པ་ལྟར། །བདག་ཀྱང་ཁྲག་ལ་དགའ་བའི་སེམས་ཅན་ལ། །ལུས་ཀྱི་ཁྲག་ཀྱང་བྱེན་ནས་གསོ་བར་ཤོག །རྒྱལ་བུ་ཐམས་ཅད་སྒོལ་དུ་གྱུར་པའི་ཚེ བུ་དང་བུ་མོ་རྒྱལ་སྲིད་སྦྱིན་པ་ལྟར། །བདག་ཀྱང་གཅེས་པའི་མི་ནོར་ཟས་གསུམ་ཀུན། །བཏང་ནས་འགྲོ་ཀུན་བདེ་ལ་འགོད་པར་ཤོག །ས་སྐྱོང་རྒྱལ་པོར་གྱུར་ཚེ་བགྲང་ཡས་ཀྱི། །དུད་འགྲོའི་སྲོག་བསྐྱབས་དགེ་ལ་བཀོད་པ་ལྟར། །བདག་ཀྱང་དུད་འགྲོ་མང་པོའི་སྲོག་སྐྱོབ་ཅིང་། །འགྲོ་ཀུན་དགེ་བཅུའི་ཁྲིམས་ལ་འགོད་པར་ཤོག །ལྷ་ཡི་དབང་པོར་གྱུར་ཚེ་གཡུལ་འགྱེད་དུས། །རང་སྲོག་བློས་བཏང་བྱ་ཕྲུག་སྲོག་བསྐྱབས་ལྟར། །བདག་ཀྱང་རང་གི་ལུས་227

སྲོག་བློས་བཏང་ནས། །སེམས་ཅན་གཞན་སྲོག་སྐྱོབ་ལ་འབད་པར་ཤོག །བྲམ་ཟེར་གྱུར་ཚེ་རང་གི་སློབ་དཔོན་གྱེས། །བསྐུལ་ཡང་མ་བྱིན་པ་རྣམས་མ་བླངས་ལྟར། །བདག་ལ་གཞན་ནོར་ལོངས་ཞེས་བསྐུལ་ན་ཡང་། །མ་བྱིན་པ་རྣམས་ནམ་ཡང་མི་ལེན་ཤོག །ཤི་བིའི་རྒྱལ་པོར་གྱུར་ཚེ་བློན་པོ་ཡིས། །མཇེས་མ་ཕུལ་ཡང་ལོག་གཡེམ་མ་བྱས་ལྟར། །བདག་ལ་གཟུགས་མཛེས་བུ་མོ་ཕུལ་ན་ཡང་། །མི་ཚངས་སྤྱོད་པ་ནམ་ཡང་མི་བྱེད་ཤོག །དེད་དཔོན་ཆེན་པོར་གྱུར་ཚེ་བདེན་ཚིག་གིས། །དོན་མཐུན་རྒྱ་མཚོའི་ཀློང་ནས་མཐར་ཕྱིན་ལྟར། །བདག་ཀྱང་བདེན་ཚིག་གྲུབ་ནས་ཉམ་ཐག་གི །སེམས་ཅན་ཆུ་དང་མཚོ་ལས་སྒྲོལ་བར་ཤོག །ཉ་ཡི་རྒྱལ་པོར་གྱུར་ཚེ་བདེན་ཚིག་གིས། །ཆར་ཕབ་མཚོ་སྐམ་ཉ་རྣམས་གསོས་པ་ལྟར། །བདག་ཀྱང་བདེན་ཚིག་བརྗོད་ནས་སེམས་ཅན་ལ། །ཕན་པའི་དུས་སུ་ཆར་བ་འཕེབས་པར་ཤོག །སྲེག་པའི་ཕྲུ་གུར་གྱུར་ཚེ་བདེན་ཚིག་གིས། །ནགས་མེ་ཕྱིར་ལོག་གཞན་སྲོག་བསྐྱབས་པ་ལྟར། །བདག་ཀྱང་བདེན་ཚིག་བརྗོད་ནས་ནགས་ལ་མེ། །ཤོར་བ་བསད་ནས་གཞན་སྲོག་སྐྱོབ་པར་ཤོག །ལྷ་དབང་བརྒྱ་བྱེན་གྱུར་ཚེ་ཆོས་བསྟན་ནས། །རྒྱལ་བློན་སྡེ་རྣམས་མྱོས་ཆང་སྤངས་པ་ལྟར། །བདག་གིས་གཞན་རྣམས་ཆང་གིས་ཕུང་བ་ལ། །ཆོས་བསྟན་ཆང་སྤངས་བདེ་ལ་འགོད་པར་ཤོག །རྒྱལ་རིགས་ཕྱུག་228

པོར་གྱུར་ཚེ་འདོད་ཡོན་གྱེ། །ཉེས་དམིགས་མཐོང་ནས་བློ་ཡིས་བཏང་བ་ལྟར། །བདག་ཀྱང་འདོད་ཡོན་ཉེས་དམིགས་ལེགས་བསམས་ནས། །འཁོར་བའི་ཕུན་ཚོགས་བློ་ཡིས་གཏོང་བར་ཤོག །གྲགས་ལྡན་བྲམ་ཟེའི་རིགས་སུ་འཁྲུངས་པའི་ཚེ། །རྐྱེན་ངན་ལམ་བསྒྱུར་གནོད་སེམས་སྤངས་པ་ལྟར། །བདག་ཀྱང་རྐྱེན་ངན་ཆོས་ཀྱི་གྲོགས་སུ་བསྒྱུར། །གནོད་ཅིང་འཚེ་བའི་བསམ་ངན་སྤོང་བར་ཤོག །རྒྱལ་པོའི་ཚོང་དཔོན་གྱུར་ཚེ་རབ་བྱུང་ནས། །ཁས་བླངས་ཚུལ་ཁྲིམས་མཐའ་རུ་ཕྱིན་པ་ལྟར། །བདག་ཀྱང་ཚེ་རབས་ཀུན་ཏུ་རབ་བྱུང་ནས། །ཁས་བླངས་ཚུལ་ཁྲིམས་མཐའ་རུ་ཕྱིན་པར་ཤོག །གཙུག་ཕུད་བྱང་ཆུབ་གྱུར་ཚེ་རྒྱལ་པོ་ཡིས། །བརྙས་ཀྱང་ཁྲོ་མེད་བཟོད་པ་བསྒོམས་པ་ལྟར། །བདག་ལ་མཐོན་པོ་རྣམས་ཀྱིས་བརྙས་ན་ཡང་། །ནམ་ཡང་ཁྲོ་མེད་བཟོད་པ་བསྒོམ་པར་ཤོག །ངང་པའི་རྒྱལ་པོར་གྱུར་ཚེ་རྙི་ནང་དུ། །བཟུང་ཡང་ཁྲོ་དང་འཇིགས་མེད་ཆོས་བསྟན་ལྟར། །བདག་ཀྱང་གཞན་གྱིས་བཟུང་ནས་བཀྱིགས་ན་ཡང་། །ཁྲོ་དང་འཇིགས་པ་མེད་པར་ཆོས་སྟོན་ཤོག །ཀུན་རྒྱུ་བྱང་ཆུབ་ཅེས་བྱར་གྱུར་པའི་ཚེ། །མང་པོས་བརྙས་ཀྱང་ཁྲོ་མེད་བཟོད་པ་ལྟར། །བདག་ལ་མང་པོ་རུབ་ནས་བརྙས་མོད་ཀྱང་། །མི་ཁྲོ་དེ་དག་ཆོས་ལ་སྦྱོར་བར་ཤོག །སྤྲེའུར་གྱུར་ཚེ་གཡང་ལ་ལྷུང་བའི་མི། །དྲངས་ཚེ་མི་དེས་གནོད་ཀྱང་ཕན་229

བཏགས་ལྟར། །བདག་གིས་ཕན་བྱས་ལན་དུ་གནོད་ན་ཡང་། །ད་དུང་གནོད་ལན་ཕན་པས་འཇལ་བར་ཤོག །རི་དྭགས་ཤ་རར་གྱུར་ཚེ་རང་ཉིད་ལ། །གནོད་པའི་རྒྱལ་པོ་གཡང་ལས་དྲངས་པ་ལྟར། །བདག་ཀྱང་དགྲ་དང་གཉེན་ལ་ཁྱད་མེད་པར། །གནོད་པའི་དགྲ་ཡང་བུ་བཞིན་སྐྱོང་བར་ཤོག །རི་དྭགས་བསེ་རུར་གྱུར་ཚེ་ཆུས་ཁྱེར་མི། །བསྒྲལ་ནས་གནོད་པ་བྱས་ཀྱང་བཟོད་པ་ལྟར། །བདག་གིས་ཕན་བཏགས་ལན་དུ་གནོད་བྱེད་ཀྱང་། །དེ་ལ་ཁྲོ་མེད་བཟོད་པ་བསྒོམ་པར་ཤོག །སྤྲེའུར་གྱུར་ཚེ་རང་ལུས་ཟམ་པ་བྱས། །སྤྲེའུ་མང་པོ་ཆུ་ལས་བསྒྲལ་བ་ལྟར། །བདག་ཀྱང་རང་གི་ལུས་ལ་བརྟེན་ནས་གཞན། །འཇིགས་པས་ཉེན་པ་ཆུ་ལས་སྒོལ་བར་ཤོག །དྲང་སྲོང་བཟོད་པ་སྨྲ་བར་གྱུར་པའི་ཚེ། །རྒྱལ་པོས་ལུས་པོ་གཏུབས་ཀྱང་བཟོད་པ་ལྟར། །བདག་ཀྱང་གཞན་གྱེས་ལན་མང་གཏུབས་ན་ཡང་། །ཁོང་ཁྲོ་བྲལ་ཞིང་བཟོད་པ་བསྒོམ་པར་ཤོག །ཚངས་པའི་རྒྱལ་པོར་གྱུར་ཚེ་ཡན་ལག་བྱེན། །ལྟ་ངན་ཡང་དག་ལམ་ལ་བཀོད་པ་ལྟར། །བདག་ཀྱང་ཡན་ལག་ལ་སོགས་ལུས་བཏང་ནས། །ལྟ་ལོག་ཡང་དག་ལམ་ལ་འགོད་པར་ཤོག །གླང་ཆེན་གྱུར་ཚེ་སྐྱེ་བོ་བདུན་བརྒྱ་ཙམ། །བཀྲེས་པ་ལུས་པོ་བྱེན་ནས་གསོས་པ་ལྟར། །བདག་གིས་གཅེས་པའི་ལུས་ཀྱང་བཀྲེས་པ་ལ། །ཕངས་མེད་བྱེན་ནས་སེམས་ཅན་གསོ་བར་ཤོག།རྒྱལ་བུ་ཟླ་230 ་

བར་གྱུར་ཚེ་རྐང་ཁྲ་ལ། །ཆོས་བསྟན་བཙོན་དུ་བཟུང་རྣམས་བཏང་བ་ལྟར། །བདག་གིས་བརྩོན་འགྲུས་ཆེན་པོས་ཆོས་བསྟན་ནས། །བཙོན་དུ་བཟུང་བ་རྣམས་ཀྱང་ཐར་པར་ཤོག །ལྕགས་ཁྱིམ་གནས་པའི་རྒྱལ་པོར་གྱུར་པའི་ཚེ། །བྱང་སེམས་ཏིང་འཛིན་བསྒོམ་ལ་བརྩོན་པ་ལྟར། །བདག་ཀྱང་རྣམ་གཡེང་ཚོགས་རྣམས་རྒྱང་བསྲིངས་ནས། །དབེན་པའི་གནས་སུ་བསམ་གཏན་བསྒོམ་པར་ཤོག །མ་ཏེར་གྱུར་ཚེ་སྤྲེའུས་གཙེས་པ་ལ། །བཟོད་ཅིང་གནོད་སྦྱིན་ཞིག་ལ་ཆོས་བསྟན་་ལྟར། །བདག་ལ་དམན་པ་རྣམས་ཀྱིས་གཙེས་ན་ཡང་། །བཟོད་ཅིང་གནོད་སྦྱིན་རྣམས་ལ་ཆོས་སྟོན་ཤོག།བྱ་ཤིང་རྟ་མོར་གྱུར་ཚེ་ཉམ་ཐག་གི །སེངྒེ་གསོས་ནས་ལྷ་ལ་ཆོས་བསྟན་ལྟར། །བདག་གིས་ཤེས་རབ་ཆེན་པོས་འཆི་བ་རྣམས། །གསོ་ཞིང་ལྷ་ལ་དམ་ཆོས་སྟོན་པར་ཤོག །ཐ་མར་ཟས་གཙང་སྲས་པོར་གྱུར་པའི་ཚེ། །མྱུར་དུ་སངས་རྒྱས་ཆོས་འཁོར་བསྐོར་བ་ལྟར། །བདག་ཀྱང་མྱུར་དུ་མངོན་པར་སངས་རྒྱས་ནས། །མཁའ་མཉམ་འགྲོ་ལ་ཆོས་འཁོར་བསྐོར་བར་ཤོག །སྟོན་པ་འདས་ཀྱང་གསུང་རབ་གླེགས་བམ་གྱིས། །འགྲོ་བ་ཡོངས་ལ་ཕན་ཐོགས་འབྱུང་བ་ལྟར། །བདག་ནི་ཤི་ཡང་གླེགས་བམ་འདི་ཉིད་ཀྱིས། །མཐོང་ཐོས་འགྲོ་ལ་ཕན་ཐོགས་འབྱུང་བར་ཤོག །དཔེ་འདི་གང་གིས་འདྲི་ཞིང་འདོན་པ་དང་། །ལན་ཅིག་ཙམ་རེ་་ 231

ཐོས་པ་ཐམས་ཅད་ཀྱི། །མི་དགེ་སྡིག་པའི་བསམ་སྦྱོར་ཤུགས་ཀྱིས་འགགས། །རྣམ་དཀར་དགེ་བ་ངང་གིས་འཕེལ་བར་ཤོག །གླེགས་བམ་གང་དུ་གནས་པའི་ས་ཕྱོགས་སུ། །ནད་མུག་འཁྲུག་རྩོད་མིང་ཡང་མི་གྲག་ཅིང་། །ལོ་ལེགས་འབྲུ་ནོར་ལོངས་སྤྱོད་འཕེལ་ཞིང་རྒྱས། །བཀྲ་ཤིས་དགེ་ལེགས་གཡང་ཀུན་འཁྱིལ་བར་ཤོག །ཅེས་ངོ་མཚར་སྤྲུལ་པའི་གླེགས་བམ་ཞེས་བྱ་བ་འདི་ནི། ལམ་བསླབ་པ་གསུམ་གྱེ་ཉམས་ལེན། ལུང་སྡེ་སྣོད་གསུམ་གྱེ་འཆད་ཉན་སོགས་རི་བོ་དགེ་ལྡན་པའི་བཤད་སྒྲུབ་བསྟན་པའི་རྒྱལ་མཚན་མཐོན་པོ་སྲིད་པའི་རྩེ་མོའི་བར་དུ་ཆེས་ཆེར་བསྒྲེང་བའི་བླ་མ་སྐྱེས་བུ་་་་དམ་པའི་རྣམ་འཕྲུལ་བོན་རིའི་སྤྲུལ་སྐུ་དང་། རྡོ་ཆུའི་སྤྲུལ་སྐུ།བྱང་ཆུབ་ཀྱི་སེམས་གཉིས་འབྱོངས་པའི་སར་གནས་ཀྱི་བྱང་ཆུབ་སེམས་དཔའ་མདའ་བ་བླ་མ་དང་། སོག་པོ་དགེ་སློང་བློ་བཟང་སྐལ་བཟང་། གསང་སྔགས་སྔ་འགྱུར་རྙིང་མའི་ཆོས་ལ་མཁས་ཤིང་གྲུབ་པ་བརྙེས་པ་ཡ་ཐོ་རིང་བླ་མ་དང་། རིག་འཛིན་ཨོ་རྒྱན་རྣམ་རྒྱལ། འཕགས་པའི་ནོར་བདུན་གྱེས་ཕྱུག་ཅིང་དཔལ་ལྡན་འབྲི་གུང་པའི་རང་ལུགས་འཛིན་པའི་རྒྱང་གྲགས་བླ་མ་དང་།ཀུན་བཟང་བསྟན་འཛིན། དཔལ་ལྡན་ས་སྐྱ་བའི་རིང་ལུགས་དྲི་མ་མེད་པ་འཛིན་སྐྱོང་སྤེལ་བ་བོན་མོ་ཕུག་གི་བླ་མ་དང་། བཞི་སྡེའི་སློབ་བུ་རྒྱལ་མཚན། མཁས་བཙུན་བཟང་གསུམ་འཛོམས་232

པའི་མང་ནང་བླ་མ་དང་། བློ་བཟང་ཕུན་ཚོགས། དམ་པའི་ཆོས་ལ་ཐོས་བསམ་སྒོམ་གསུམ་ལ་བརྩོན་པའི་བསྟན་འཛིན་ཉི་མ་་་་་་་དང་། བསོད་ནམས་རིན་ཆེན་རྣམས་ཀྱིས་ལྷ་རྫས་བཅས་ཀུན་གྱི་ཤེས་རྒྱུད་ལ་ཕན་པའི་ལེགས་བཤད་ཅིག་དགོས་ཞེས་སྔ་གོང་་་་་་་་ནས་བསྐུལ་བ་དང་། ཕྱིས་སུ་སྔོན་བསགས་སྨོན་ལམ་གྱི་མཐུ་ཆེ་ཞིང་། དད་གཏོང་ཤེས་རབ་ཀྱི་ནོར་དང་ལྡན་པའི་སྤུ་ཧྲེང་བཤད་འཕེལ་གླིང་གི་ཆོས་མཛད་ཐོགས་མེད་དང་། དགེ་སློང་བསྟན་དར། རིག་གནས་ཤེས་བྱའི་ཕྱོགས་ལ་བློ་གྲོས་ཆེ་བའི་བློ་བཟང་དར་རྒྱས་དང་། དགེ་རྒན་དྲུང་པ། ལུགས་གཉིས་བླང་དོར་གྱི་གནས་རྣམས་ལ་མཁས་པའི་དབུ་མཛད་དོན་འགྲུབ་ཆོས་འཕེལ་དང་། དགེ་བསྐུལ་རྟ་མགྲིན། རྣམ་དཀར་དགེ་སྦྱོར་ལ་བརྩོན་པའི་གཉེར་ཚང་སྡེ་པ་དང་། གྲྭ་ཚང་གཉེར་བ། བསོད་ནམས་ཡེ་ཤེས་ཀྱི་ཚོགས་གཉིས་བསོག་པ་ལ་བརྩོན་པའི་བློ་བཟང་བསོད་་་་ནམས་དང་། བསོད་ནམས་དར་རྒྱས་སོགས་དད་ཅན་གྱི་སློབ་བུ་དགེ་འདུན་འདུས་སྡེ་ཡོངས་ཀྱིས་ཀྱང་། ཁྱེད་གདུལ་བྱ་གཞན་དོན་དུ་ཕེབས་འགྲོ་ཡང་། འདིར་སྡོད་པའི་བདག་ཅག་རྗེས་འཇུག་རྣམས་ལ། ཐོས་པ་ཙམ་གྱི་བློ་ཆོས་མིན་གྱི་སྣང་བ་དུར་རེ་པོ་འདི་འགགས་ནས། རྣམ་དཀར་དགེ་བའི་བག་ཆགས་སེམས་ལ་འཇོག་ནུས་པའི་ལེགས་བཤད་ཟབ་མོ་ཞིག་དགོས་ཞེས་ཡང་་་་233

ཡང་བསྐུལ་ངོར། རང་གི་ཡིད་ལ་གོམས་པར་བྱ་ཕྱིར་དང་། སྐལ་བཟང་གཞན་ལའང་ཕན་པར་བྱ་བའི་ལྷག་བསམ་དག་པས་ཀུན་ནས་བསླངས་ཏེ། སྟོན་པ་ཐུགས་རྗེ་ཅན་གྱི་སྐྱེས་རབས་རྣམ་ཐར་དང་། གསུང་རབ་ཀྱི་དགོངས་དོན་རྣམས་ཀུན་གྱིས་གོ་སླ་བའི་ཕྱིར་ངོ་མཚར་བའི་གཏམ་རྒྱུད་རྣམ་པ་སྣ་ཚོགས་དང་སྦྱར་ནས།བྱ་བཏང་སྙོམ་ལས་པ་ཚོགས་དྲུག་རང་གྲོལ་ལམ། མིང་གཞན་བྱམས་པ་ཆོས་དར་དུ་འབོད་པས། བདེ་སྐྱིད་སྙན་གསུམ་འཛོམས་པའི་སྤུ་ཧྲེང་བཤད་འཕེལ་གླིང་གི་དགོན་པའི་འདུ་ཁང་གི་ཡང་སྟེང་། འོད་གསལ་ཉི་འོད་འཁྱིལ་བའི་བཀའ་འགྱུར་ལྷ་ཁང་ཉམས་དགའ་ནས་སྦྱར་བའོ།།སྨྲས་པ། སངས་རྒྱས་བཅོམ་ལྡན་འདས་ཀྱི་རྣམ་ཐར་དང་། །ཆོས་དང་འཇིག་རྟེན་གཉིས་ཀྱི་བསླབ་བྱའི་མཆོག །སྔར་མེད་ངོ་མཚར་སྤྲུལ་པའི་གླེགས་བམ་འདི། །ཆོས་པ་འཇིག་རྟེན་པ་ལ་ཕན་པའི་ཕྱིར། །མདོ་སྨད་རེབ་གོང་གསེར་མོ་ལྗོངས་ཀྱི་ཡུལ། །གནས་མཆོག་བཀྲ་ཤིས་འཁྱིལ་ནས་པར་དུ་བསྒྲུབས། །འདིས་མཚོན་དགེ་བས་རྒྱལ་ཁམས་ཐམས་ཅད་ལ། །བདེ་སྐྱིད་ཉི་མ་བཞིན་དུ་འཆར་བར་ཤོག །སརྦ་མངྒ་ལྂ།།234

༄་ ། །རྒྱལ་སྲས་སྤྲུལ་པའི་གླེགས་བམ་བཞུགས་སོ།།༄༅། །ན་མོ་གུ་རུ་མཉྫུ་སྒོ་ཥ་ཡ། །གཡས་ནས་ཙན་དན་ལྡེ་གུ་འཇམ་པོས་སྐུ་ལ་བྱུག་པར་བྱེད་པ་དང་། །གཡོན་ནས་སྟ་གྲི་རྣོན་པོས་སྐུ་ལུས་གཤག་པར་བྱེད་པ་གཉིས་ལ་ཡང་། །ཉེ་རིང་ཆགས་སྡང་ཕྱོགས་རིས་མི་མངའ་དགྲ་གཉེན་བར་མའི་སེམས་་་་་ཅན་རྣམས། །རང་གི་བུ་བཞིན་བརྩེ་བས་སྐྱོང་མཛད་སྟོན་པ་སངས་རྒྱས་གུས་ཕྱག་འཚལ། །བྱམས་བརྩེ་བྱང་ཆུབ་སེམས་ཀྱི་གྲུ་ཆེན་ལ། །བརྟེན་ནས་འགྲོ་ཀུན་འཁོར་བའི་མཚོ་ལས་བསྒྲལ། །རྣམ་མཁྱེན་ནོར་བུའི་གླིང་དུ་འཁྲིད་མཁས་པའི། །དེད་དཔོན་མཆོག་གྱུར་ཇོ་བོ་ཡབ་སྲས་མཆོད། །རྒྱལ་བའི་གསུང་རབ་དགོངས་འགྲེལ་ཚིག་དོན་གཅིག་ཀྱང་མ་ལུས་ཐུགས་སུ་ཆུད། །རྒྱལ་ཁམས་ཡོངས་ལ་བསྟན་པ་སྤེལ་བའི་བསྟན་འཛིན་སྐྱེས་བུས་ས་སྟེང་ཁྱབ། །རྒྱལ་བསྟན་སྤེལ་ལ་འགྲན་ཟླ་བྲལ་ཞེས་རབ་འབྱམས་ཕྱོགས་བཅུའི་ཞིང་ན་གླེང་། །རྒྱལ་བ་གཉིས་པ་བློ་བཟང་གྲགས་པའི་ཞབས་ཀྱི་པདྨོར་ལན་བརྒྱར་འདུད། །བྱམས་དང་སྙིང་རྗེ་བྱང་ཆུབ་སེམས་གཉིས་ཀྱི། །གདམས་པ་སྟོན་མཛད་རྩ་235

བའི་བླ་མ་ལ། །སྙིང་ནས་ཕྱག་དང་བཅས་ཏེ་གསོལ་བ་འདེབས། །བྱང་ཆུབ་སེམས་མཆོག་འབྱོང་བར་བྱིན་གྱིས་རློབས། །སྙན་པ་ཡོངས་གྲགས་རྒྱལ་སྲས་ཐོགས་མེད་ཀྱི། །སྙན་བརྒྱུད་གདམས་པ་བློ་སྦྱོང་དོན་བདུན་མའི། །སྙན་པའི་བ་དན་དཀར་པོ་བདག་གིས་འཕྱར། །སྙན་གྱི་དབང་པོ་གཏོད་ལ་ཀུན་གྱིས་ཉོན། །དེ་ཡང་གངས་རིའི་མགོན་པོ་འཕགས་པ་སྦྱན་རས་གཟིགས་ཀྱི་རྣམ་འཕྲུལ་རྒྱལ་སྲས་ཐོགས་མེད་རིན་པོ་ཆེས། རྒྱལ་བའི་གསུང་རབ་ཀུན་གྱི་ཉིང་ཁུ་རྒྱལ་སྲས་རྣམས་ཀྱི་ཐུགས་དམ་གྱི་་་་་་མཐིལ། སངས་རྒྱས་ཀྱི་ས་རུ་བགྲོད་པའི་མྱུར་ལམ། དཔལ་ལྡན་ཨ་ཏི་ཤ་ཡི་མན་ངག བྱང་ཆུབ་ཀྱི་སེམས་གཉིས་ལ་བློ་སྦྱོང་བའི་ཚུལ་སྙན་བརྒྱུད་ཀྱི་གདམས་པ་ཟབ་མོ་ཕྱི་རབས་གང་ཟག་་་་་་་་་་རྣམས་ཀྱི་དོན་དུ་ཡི་གེར་བཀོད་པ་བློ་སྦྱོང་དོན་བདུན་མ་ཞེས་་་་་ཡོངས་ལ་གྲགས་པ་དེ་ནི་གང་བཤད་པར་བྱ་བའི་ཆོས་སོ། །དེ་ཇི་ལྟར་འཆད་ན། བླུན་པོ་བདག་དང་བདག་འདྲས་གོ་སླ་ཞིང་ཡིད་ཆེས་པའི་ཕྱིར། དེའི་དོན་གྱི་ཆ་རགས་རིམ་ཙམ་ཞིག་སྔོན་གྱི་གཏམ་རྒྱུད་དང་གསུང་སྒོས་ཁྱད་པར་ཅན་རྣམས་དང་སྦྱར་ནས་བཤད་པར་བྱའོ། །དེ་ཡང་འགྲོ་བ་ཡོངས་ཀྱི་སྔོན་ནས་མ་འདྲིས་པའི་མཛའ་བཤེས་ཆེན་པོ་མཉམ་མེད་ཐུབ་པའི་དབང་པོ་དེ་་་་་་་ཉིད། བསྐལ་པ་དཔག་ཏུ་མེད་པའི་སྔོན་རོལ་ནས་བདེ་བ་ཅན་ལ་236

སོགས་པའི་དག་པའི་ཞིང་ཁམས་གཞན་ལས་ཀྱང་ཆེས་ཆེར་རྣམ་པར་དག་པའི་ཞིང་ཁམས་ཤིག་ཏུ་རྒྱལ་བ་དབང་པོའི་ཏོག་ཏུ་་་་་་མངོན་པར་རྫོགས་པར་སངས་རྒྱས་ཟིན་ཀྱང་། སླར་ཡང་སེམས་ཅན་གྱེ་དོན་དུ་བྱང་ཆུབ་མཆོག་ཏུ་ཐུགས་བསྐྱེད་པའི་ཚུལ་་་་་་་་་་བསྟན་ནས། བསྐལ་ཆེན་གྲངས་མེད་གསུམ་གྱེ་ཚོགས་རྫོགས་ནས། དེ་བཞིན་གཤེགས་པ་འོད་སྲུངས་འཇིག་རྟེན་དུ་བྱོན་པའི་ཚེ་བྲམ་ཟེའི་ཁྱེའུ་བླ་མར་གྱུར། དེ་ནས་དགའ་ལྡན་དུ་དམ་པ་ཏོག་དཀར་དུ་གྱུར་པ་དེ་ཉིད་ལྷའི་རོལ་མོའི་སྒྲ་ལས་འཛམ་བུའི་གླིང་དུ་ཕེབས་པར་བསྐུལ་བས། གཟིགས་པ་ལྔས་གཟིགས་ཏེ་སེར་སྐྱའི་གནས་སུ་ཡུམ་སྒྱུ་འཕྲུལ་མའི་ལྷུམས་སུ་ཞུགས་ཤིང་།མཆུ་ཟླ་བ་ལ་སྐུ་བལྟམས། དེ་ནས་དགུང་ལོ་ཉེར་དགུའི་བར་དུ་རྒྱལ་བོའི་ཁབ་ཏུ་བཞུགས་ནས་ལྷ་མི་གྲངས་མེད་སྨིན་པར་་་་་་་་་་མཛད། ཉེར་དགུ་པ་ལ་ཁྱེམ་ནས་ཁྱེམ་མེད་པར་རབ་ཏུ་བྱུང་སྟེ།ལོ་དྲུག་ཏུ་དཀའ་བ་སྤྱད། དེ་ནས་རྒྱ་གར་རྡོ་རྗེ་གདན་གྱེ་བྱང་ཆུབ་ཤིང་དབང་གི་དྲུང་ནས་མངོན་པར་རྫོགས་པར་སངས་རྒྱས་པའི་ཚུལ་བསྟན་ནས་ཆོས་འཁོར་བསྐོར་ཏེ་འགྲོ་བ་གྲངས་མེད་པ་ཞིག་སྨིན་ཅིང་གྲོལ་བར་མཛད་པ་ཡིན་ལ། སྟོན་པ་ཐུགས་རྗེ་ཅན་དེ་ཉིད་ཀྱིས་གསུང་རབ་ཀུན་གྱི་སྙིང་པོ་བྱང་ཆུབ་སེམས་ཀྱི་གདམས་པ། རྒྱལ་ཚབ་བྱམས་པ་མགོན་པོ་ལ་གནང་། དེས་237

འཕགས་པ་ཐོགས་མེད་ལ་གནང་། དེས་སློབ་དཔོན་དབྱེག་གཉེན་ལ་གནང་། དེས་འཕགས་པ་གྲོལ་སྡེ་ལ་གནང་། དེས་བཙུན་པ་གྲོལ་སྡེ་ལ་གནང་། དེས་སེང་གེ་བཟང་པོ་ལ་གནང་།དེས་གུ་ཎ་མི་ཏྲ་ལ་གནང་། དེས་ཀུ་སུ་ལུ་ཆེ་བ་ལ་གནང་། དེས་ཀུ་སུ་ལུ་ཆུང་བ་ལ་གནང་། དེས་བླ་མ་གསེར་གླིང་པ་ལ་གནང་སྟེ།བླ་མ་འདི་གསེར་གླིང་རྒྱལ་པོའི་སྲས་ཡིན། གླིང་དེ་འཛམ་གླིང་དང་གླིང་ཆུང་གཉིས་ཀ་མ་ཡིན་ཞིང་། གླིང་དེར་རེས་ནང་པའི་བསྟན་པ། རེས་ཕྱི་བའི་བསྟན་པ་བྱུང་བ་ལས། དེ་དུས་ཕྱི་བ་ཡོད།ཁོང་འཁྲུངས་མ་ཐག་དཀོན་མཆོག་ལ་སྐྱབས་འགྲོ་མཛད་པས།མུ་སྟེགས་བྱེད་རྣམས་ཀྱི་བློ་ལ་མ་རན་ཀྱང་། རྒྱལ་པོའི་སྲས་སུ་སོང་བས་ཅི་ཡང་བྱེད་མ་ནུས་སོ། །ལོ་དྲུག་བདུན་ལོན་དུས་ནགས་གསེབ་ཏུ་བྱོན་པས། ཐུབ་པའི་གསེར་སྐུ་མཐོ་གང་ཙམ་ཞིག་རྙེད་བྱུང་ནས། དེ་ལ་ཕྱག་མཆོད་འབའ་ཞིག་མཛད། ཆེར་བསྐྱེད་པ་དང་འདི་ཆོས་ལ་མོས་པར་འདུག་པས། རྒྱ་གར་དུ་ཆོས་སློབ་ཏུ་གཏང་བ་དྲག་ཟེར་ནས་རྒྱ་གར་དུ་བཏང་བས་མཁས་པའི་མཆོག་ཏུ་གྱུར་ཅིང་། གྲགས་པས་ཀྱང་འཛམ་གླིང་ཁྱབ་པར་གྱུར། དེ་ནས་གསེར་གླིང་དུ་བྱོན་ནས་ཐམས་ཅད་ནང་པའི་བསྟན་པ་ལ་བཀོད་དེ་ཆོས་དང་་་་་་་་་་དཔལ་འབྱོར་གཉིས་ཀ་རྒྱས་པར་མཛད་དོ། །དེས་ཇོ་བོ་རྗེ་ལ་238

གནང་། ཇོ་བོ་འདི་ཟ་ཧོར་རྒྱལ་པོ་དགེ་བ་དཔལ་བྱ་བའི་སྲས་བར་བ་ཡིན། ཁོང་ལ་འབངས་གྲོང་ཁྱེར་འབུམ་ཚོ་བདུན་ཡོད།ལོངས་སྤྱོད་རྒྱ་ནག་སྟོང་ཁུན་དང་མཉམ། ཁོང་འཁྲུངས་མ་ཐག་སྒྲོལ་མའི་ཞལ་གཟིགས། བུ་ཆུང་གི་དུས་སུ་བླ་མ་ར་ཧུ་ལ་གུ་ཎ་བྷ་ཏྲ་ལ་ཀྱེ་རྡོར་གྱི་དབང་ཞུས་པས་ཞལ་མཐོང་། ཆེར་བསྐྱེད་ནས་ལོ་ཉེར་དགུའི་བར་དུ་སྤྱིར་རིག་པའི་གནས་ལྔ་ཁྱད་པར་རྒྱུད་སྡེ་བཞི་ལ་སྦྱངས་པས་མཁས་ཤིང་གྲུབ་པ་བརྙེས། ཡི་དམ་མང་པོའི་ཞལ་གཟིགས། དཀྱིལ་འཁོར་གྱེ་སྒོ་མང་པོ་ཕྱེ། ཏིང་ངེ་འཛིན་རི་རྒྱུད་ཙམ་ཡོད། མངོན་ཤེས་ལྔ་ཐོབ་བོ། །ཇོ་བོའི་ཐུགས་དགོངས་ལ། ད་ནི་ནགས་སམ་དུར་ཁྲོད་དུ་བསྡད་ལ་གསང་སྔགས་ཀྱི་སྒོ་ནས་ཚེ་གཅིག་ལ་སངས་རྒྱས་བསྒྲུབ་པར་བྱའོ། །སྙམ་དུ་བསམས་མ་ཐག་བླ་མ་ར་ཧུ་ལ་རི་ནག་བྱ་རྐང་ཅན་ན་བཞུགས་པས་་་་་་་་་་མཁྱེན་ནས། དེ་དང་ཇོ་བོ་བཞུགས་པའི་བར་ལ་ཉིན་ལམ་མང་པོ་ཡོད་ཀྱང་སྐད་ཅིག་ལ་ཇོ་བོའི་མདུན་དུ་བྱོན་ན་ས། ཁྱོད་ཀྱིས་རིག་པའི་གནས་ལྔ་ཤེས་པ་སོགས་གོང་གི་ཡོན་ཏན་དེ་རྣམས་ཀྱིས་་་་་་གར་ཡང་མི་ཕྱིན་པས། རབ་ཏུ་བྱུང་ལ་ཡི་དམ་ཐུགས་རྗེ་ཆེན་པོ་ལ་གྱིས། བྱམས་སྙིང་རྗེ་བྱང་ཆུབ་ཀྱི་སེམས་འབའ་ཞིག་སྒོམས་གསུངས། བླ་མས་དེ་ལྟར་གསུངས་ཀྱང་། ང་རང་ཆ་ལུགས་འདི་ལ་གནས་ཏེ་གསང་སྔགས་ཀྱི་ཀུན་སྤྱོད་བྱ་སྙམ་དུ་དགོངས་པ་ལ།239

ནུབ་ཅིག་རྨི་རཱམ་དུ་ཐུབ་པ་འཁོར་བཅས་གདུགས་ཚོད་གསོལ་གྱིན་འདུག་པའི་གྲལ་བཤམས་ན་ཁོང་རང་ཡང་འདུག་ལ། ཐུབ་པ་འཁོར་བཅས་ཁོང་ལ་སྤྱན་ཅེ་རེ་གཟིགས་ནས། ཁྱོད་ཅི་ལ་ཆགས་ནས་རབ་ཏུ་མི་འབྱུང་གསུངས་པ་ཞིག་རྨིས་པས། ད་ངེས་པར་རབ་ཏུ་འབྱུང་དགོས་པར་འདུག་དགོངས་ནས་ཕལ་ཆེན་་་་་སྡེར་ཆིག་རྫོགས་མཛད་དེ། བླ་མ་རྙརྨ་རཀྵི་ཏ་ལ་བློ་སྦྱོང་ཞུས་པས་བྱང་ཆུབ་སེམས་ལ་ངེས་ཤེས་སྐྱེས། ཡང་བླ་མ་བྱམས་པའི་རྣལ་འབྱོར་པ་ལ་ཞུས་པས་སྔར་བས་ངེས་ཤེས་སྐྱེས། རྡོ་རྗེ་གདན་ལ་ཕྱི་སྐོར་མཛད་པའི་ནམ་མཁའ་ལ་བུད་མེད་རྒན་གཞོན་་་་་་་་་་གཉིས་འདུག་པས་རྒན་པ་ལ་གཞོན་པས་ཕྱག་འཚལ་ནས། མྱུར་དུ་སངས་རྒྱས་ཐོབ་པར་འདོད་པས་ཆོས་གང་ལ་བསླབ་པར་བྱ་ཞེས་ཞུ་ཡིན་འདུག་པ་ལ། རྒན་པ་ན་རེ། བྱམས་སྙིང་རྗེ་བྱང་ཆུབ་ཀྱི་སེམས་ལ་བསླབ་པར་བྱའོ་གསུངས་ནས། གསང་སྔགས་ལུགས་ཀྱི་བྱང་སེམས་སྒོམ་པའི་མན་ངག་ཅིག་གསུང་གིན་འདུག་པ་ལ་ཇོ་བོས་ཀྱང་གསན་པས་བུམ་པ་གཅིག་ནས་གཅིག་ཏུ་བྱོ་བ་ལྟར་ཐུགས་སུ་ཆུད་ཅིང་། བྱང་ཆུབ་ཀྱི་སེམས་ལ་སྔར་བས་ཀྱང་ངེས་ཤེས་སྐྱེས། ཡང་ནང་སྐོར་ལ་བྱོན་པས་གཙང་ཁང་གི་ལྷ་ཆུང་བ་རྣམས་ཀྱིས་ལྷ་ཆེ་བ་ལ་ཕྱག་འཚལ་ནས་སྔར་ལྟར་ཞུས་པས།ལྷ་ཆེ་ཆེ་རྣམས་ཀྱིས་སྔར་ལྟར་གསུངས་ནས། ཕར་ཕྱིན་ལུགས་ཀྱི་240 ་

བྱང་སེམས་སྒོམ་ལུགས་ཤིག་གསུང་གིན་འདུག་པའང་གསན་་་་་་པས་སྔར་ལྟར་གྱུར། དེ་ནས་བླ་མ་གསེར་གླིང་པ་བྱང་ཆུབ་སེམས་ཀྱི་བདག་པོ་བྱེད་ཀྱིན་འདུག་པས། ཁོང་ལའང་ཞུ་རུ་འགྲོ་དགོངས་ནས་ཚོང་པ་མང་པོ་དང་བསྡོངས་ཏེ་གསེར་གླིང་དུ་་་་་་་ཕྱིན་པས། བླ་མ་དང་མཇལ་མ་ཐག་སྐྱེ་བ་སྔ་མའི་བླ་མར་ཤེས།མོས་གུས་ཚད་མེད་སྐྱེས། བླ་མས་ཀྱང་ཁྱེད་བསྟན་པའི་བདག་པོར་མངའ་གསོལ་བའི་རྟེན་འབྲེལ་བྱེད་པ་ཡིན་གསུངས་ནས་་་་་ཁོང་རང་གིས་རྙེད་པའི་གསེར་སྐུ་དེ་གནང་། ཁྱེད་ཅི་ལ་འོངས་གསུངས། བདག་བྱང་ཆུབ་ཀྱི་སེམས་ཞུ་རུ་འོངས་པ་ལགས་ཞུས་པས། འོ་ན་ལོ་བཅུ་གཉིས་སུ་སྡོད་ནུས་སམ་གསུངས། ནུས་ལགས་ཞུས། དེར་ལོ་བཅུ་གཉིས་དབུ་སྔས་སྦྲེལ་ནས་ཞུས་གདམས་ངག་བུམ་པ་གང་བྱོར་གནང་ནས་བདག་པས་གཞན་་་་་གཅེས་ཀྱི་ལྷག་བསམ་རྣམ་དག་འཁྲུངས།དེ་ནས་རྒྱ་གར་རྡོ་རྗེ་གདན་དུ་བྱོན་ཉིན་གཅིག་ཇོ་བོ་ཁ་སར་པ་ཎི་ལ་ཕྱག་མཆོད་མཛད་དུ་བྱོན་པས་ཁ་སར་པ་ཎིས་ཇོ་བོ་ལ།ཁྱོད་ཀྱིས་རྙེད་པ་ལེགས་པོ་རྙེད་དོ། །ད་ནི་སེམས་ཅན་ལ་ཕན་པ་དཔག་མེད་སྒྲུབས་ཤིག ཁྱད་པར་བོད་དུ་སོང་། དེ་ན་ཁྱོད་ཀྱི་ཡི་དམ་སྒྲོལ་མ་ཡང་འགྲོ་དོན་མཛད་ཀྱིན་ཡོད་གསུངས་ནས་ལུང་་་་བསྟན་པ་ལྟར་བོད་དུ་བྱོན་ནས་བྱང་ཆུབ་སེམས་ཀྱི་གདམས་པ་241

འདིས་མཚོན་པའི་ཟབ་རྒྱས་ཆོས་ཀྱི་འཁོར་ལོ་བསྐོར་ནས་འགྲོ་་་་དོན་རྒྱ་ཆེན་པོ་མཛད་དོ། །ཇོ་བོ་རྗེ་ལ་མཁས་གྲུབ་ཀྱི་བླ་མ་བརྒྱ་དང་ལྔ་བཅུ་ཙམ་ཡོད་ཀྱང་། བླ་མ་གསེར་གླིང་པའི་མཚན་ཐོས་པ་ཙམ་གྱིས་སྤྱན་ཆབ་འབྱིན། ཕྱག་ཐལ་མོ་སྦྱོར། ཟླ་བ་རེ་རེ་བཞིན་འདས་མཆོད་ཀྱང་མཛད་པ་ལ་བུ་ཆེན་རྣམས་ཀྱིས་ཇོ་བོ་ལ་མཁས་གྲུབ་ཀྱི་བླ་མ་མང་དུ་བཞུགས་པ་ལ་གསེར་གླིང་པ་ལ་་་་འདི་ཙམ་གྱིས་གུས་པ་ཅི་ལགས་ཞུས་པས། ངའི་བླ་མ་རྣམས་ལ་ཡོན་ཏན་ཆེ་ཆུང་ཡོད་ནས་ཁྱད་པར་བྱས་པ་མིན། གསེར་གླིང་པ་ཁོ་བོ་ལ་བཀའ་དྲིན་ཆེ་བས་ཡིན་གསུངས། བཀའ་དྲིན་ཅི་བདོག་ཞུས་པས། ཁོ་བོ་ལ་ཡོན་ཏན་དུ་བྱ་བ་སེམས་བཟང་པོ་ཕྲིག་ཙམ་ཞིག་ཡོད་པ་འདི་གསེར་གླིང་པའི་སྐུ་དྲིན་ཡིན་གསུངས། ཟེངས་ཤིག་ཕྱག་བསྙུང་དུ་བྱུང་བ་ལ་བང་སྟོན་གྱི་པང་དུ་ཕྱག་བཞག་་་་་ནས། འདི་ལ་ཁྱོད་ཀྱིས་བྱིན་རླབས་ཤིག་གྱིས་དང་། ཁྱོད་ལ་བསམ་པ་བཟང་པོ་ཡོད་གསུངས་ནས། བསམ་པ་བཟང་པོ་ཁོ་ན་ལ་རྩིས་སུ་མཛད། ཁམས་བདེ་བྱེད་པ་ལའང་སེམས་བཟང་པོ་བྱུང་ངམ་གསུངས། ཞལ་ཏ་མཛད་པ་ལའང་སེམས་བཟང་པོ་གྱིས་ཨང་གསུངས། ཇོ་བོས། འབྲོམ་སྟོན་པ་རྒྱལ་བའི་འབྱུང་གནས་ལ་གནང་། དེས་མཉམ་མེད་པོ་ཏོ་བ་རིན་ཆེན་གསལ་ལ་གནང་། དེས་ཤ་ར་བ་ལ་གནང་། དེས་བྱང་སེམས་འཆད་ཁ་བ་242

ལ་གནང་། འཆད་ཁ་བ་ཁོང་གིས་སྔར་གསང་སྔགས་གསར་རྙིང་་ —གི་ཆོས་མང་དུ་མཁྱེན། མཚན་ཉིད་ཀྱི་གཞུང་ལ་ཡུན་རིང་སྦྱངས།པོ་ཏི་བརྒྱ་ཙམ་ཞིག་མཁྱེན་ཀྱང་། ཐུགས་ཀྱི་གཏིང་ན་འཚང་རྒྱ་བ་ལ་ཆོས་བྱེད་ལུགས་འདི་འདྲ་མིན་པའི་མན་ངག་གི་གནད་་་་་་ཟབ་མོ་ཞིག་ཡོད་ཡོང་སྙམ་པ་ཞིག་ནར་མར་བྱུང་། ནམ་ཞིག་ན་དགེ་བའི་བཤེས་གཉེན་གླང་རི་ཐང་པའི་བློ་སྦྱོང་ཚིག་བརྒྱད་་་་་་་མའི་དཔེ་ཞིག་གཟིགས་པས། ཁེ་དང་རྒྱལ་ཁ་གཞན་ལ་འབུལ། །གྱོང་དང་བུབ་ཁ་རང་གིས་ལེན། །གསུངས་པ་དེ་ལ་ཐུགས་དད་ཆེན་པོ་འཁྲུངས་ནས། དཔོན་གཡོག་འགའ་དང་བཅས་ཤ་ར་བའི་སྤྱན་སྔར་ཕྱིན་ཏེ་བདག་གིས་མཐོང་བའི་ཆོས་ཤིག་ན།བདག་གི་བདེ་བ་སེམས་ཅན་ལ་བཏང་ཞིང་། སེམས་ཅན་གྱེ་སྡུག་བསྔལ་རང་གི་ཁུར་དུ་བླང་བར་བྱ་གསུངས་པར་གདའ་བས། དེ་བདག་གི་སེམས་ལ་ཕན་པ་ཞིག་བྱུང་བས། དེ་སངས་རྒྱས་པའི་གདམས་ངག་གཤའ་མ་ཞིག་ལགས་སམ་ཞུས་པས། ཇོ་བོ་སྟོན་པ་ཁྱོད་ཀྱི་སེམས་ལ་ཕན་མ་ཕན་གྱི་ཁ་ན་ཅི་ཡོད། རྣམ་པ་ཐམས་ཅད་མཁྱེན་པའི་སངས་རྒྱས་མི་བསྒྲུབ་ན་མི་བསྒྲུབ། བསྒྲུབ་ཕན་ཆད་བསམ་པ་དེ་ལྟ་བུ་ཞིག་ལ་མ་བརྟེན་པར་འགྲུབ་མི་སྲིད་་་་་་་་གསུངས། འོ་ན་དེ་ལ་ཡིད་ཆེས་ཀྱི་ལུང་ཞིག་འཚལ་ཞུས་པས།འཕགས་པ་ཀླུ་སྒྲུབ་ལ་ཚད་མར་མི་བྱེད་པ་སུ་ཡོད། རིན་ཆེན་243

ཕྲེང་བ་ལས། བདག་ལ་དེ་དག་སྡིག་སྨིན་ཅིང་། །བདག་དགེ་མ་ལུས་དེར་སྨིན་ཤོག །ཅེས་གསུངས་གདའ་བ་གསུངས་པས། ཤིན་ཏུ་མོས་པར་གྱུར་ཏེ། བློ་སྦྱོང་གི་གདམས་པ་འདི་ཞུས་ནས་ཐུགས་ཉམས་སུ་བཞེས་པས་གདེང་ཐོབ་པར་གྱུར་ཅིང་། ཆོས་འདིའི་འཕྲིན་ལས་ཀྱི་བཀའ་བབས་བྱང་སེམས་འཆད་ཁ་བ་དེ་ཉིད་་་་་་་ཀྱིས་སེ་སྤྱིལ་བུ་པ་ལ་གནང་། དེས་ལྷ་སྤྱིལ་ཕུ་པ་ལ་གནང་། དེས་རམ་པ་ལྷ་སྡིང་བ་ལ་གནང་། དེས་སངས་རྒྱས་དཔོན་ལ་གནང་།དེས་ཡོན་ཏན་དཔལ་ལ་གནང་། དེས་མཁན་ཆེན་བདེ་བ་དཔལ་ལ་གནང་། དེས་མཁན་ཆེན་བཀའ་བཞི་པ་ལ་གནང་། དེས་རིན་བོ་ཆེ་བསོད་ནམས་གྲགས་པ་ལ་གནང་། དེས་རྒྱལ་སྲས་ཐོགས་མེད་བཟང་པོ་ལ་གནང་། ཁོང་གི་སྐུ་ཚེ་རིལ་པོར་བློ་སྦྱོང་འདི་ཉམས་སུ་བཞེས་པས་བདག་པས་གཞན་གཅེས་པའི་བྱང་ཆུབ་ཀྱི་སེམས་བཅོས་མ་མ་ཡིན་པ་ཐུགས་རྒྱུད་ལ་འཁྲུངས་པས། འབྲེལ་ཚད་དོན་དང་ལྡན་པར་གྱུར་ཏེ། ཐ་ན་དུད་འགྲོའི་རིགས་སུ་གཏོགས་པ་རྣམས་ཀྱང་སྐུའི་གམ་དུ་ཉེ་བར་སླེབ་པ་ན་ཞེ་སྡང་ཞི་ནས་ཕན་ཚུན་བྱམས་སེམས་དང་ལྡན་པར་གྱུར་ཅེས་གྲགས་ཏེ།དེ་ཡང་སེམས་དཔའ་ཆེན་པོ་དེ་ལ་གཞན་གྱེས་ཕུལ་བའི་ཤ་ཁྱེ་་་་་ཞིག་ཡོད་པ་ཡང་རྣ་བ་མོ་དང་རྩེ་བ་དང་། སྤྱང་ཀི་ཞིག་ཡོད་པའང་སེམས་ཅན་ལ་མི་འཚེ། ངང་པ་ཞིག་ཡོད་པ་དེས་ཀྱང་244

སེམས་དཔའ་ཆེན་པོ་སྐོར་བ་མཛད་པའི་ཚེ་སྐོར་བ་བྱེད་པ་བྱུང་།བླ་མ་དཔལ་ཡེ་ལ་ཤིག་ནད་བྱུང་དུས་ཁོང་གི་ཤིག་ནད་བླངས་པ་དང་། སྤྲང་པོ་ཤིག་ནད་ཅན་གྱེ་ཤིག་ནད་བླངས་པ་སོགས་གཞན་གྱེ་སྡུག་བསྔལ་དངོས་སུ་བླངས་པའི་ལོ་རྒྱུས་ཀྱང་མང་དུ་མཆིས། ཚོགས་ཆོས་གསུངས་པའི་དུས་སེམས་ཅན་གྱི་སྡུག་བསྔལ་ལ་མ་བཟོད་ནས་རྒྱལ་སྲས་པ་ཉིད་ཀྱིས་བཤུམས་ཙ་ན་་་་་་ཆོས་ཉན་བྱེངས་པོ་ངུ་ཆོ་ཐག་ཐག་འོང་། དེ་ལ་མཚན་ཉིད་པ་ཞིག་ན་རེ། མཁན་པོ་བུ་སྟོན་པས་ཆོས་གསུངས་ཙ་ན་བཞད་གད་ཐག་ཐག་ཉམས་དགའ་ཞད་ཆེ་བར་འདུག འདི་པས་ཆོས་གསུངས་པ་འདི་མི་གཅེས་ཤི་བ་བཞིན་ངུ་ཆོ་ཐག་ཐག་སྡུག་ཞད་ཆེ་ཟེར། ཁོང་གི་ཐུགས་རྗེ་ཆེན་པོས་གཞན་ནག་ཅན་བསྐྱབས་པ་དང་། འཇིགས་པས་ཉེན་པ་ཐར་པར་མཛད་པའི་གཏམ་རྒྱུད་ཀྱང་མང་དུ་སྣང་། རྒྱལ་སྲས་རིན་པོ་ཆེ་དེས་རྗེ་བཙུན་རེད་མདའ་བ་ལ་གནང་། དེས་རྗེ་བཙུན་ཙོང་ཁ་པ་ཆེན་པོ་ལ་གནང་།ཁོང་གིས་བྱང་ཆུབ་སེམས་ཀྱི་གདམས་པ་འདི་ཉིད་ཐུགས་ཉམས་སུ་བཞེས་ནས་རྗེས་སུ་གདམས་པ་འདིས་མཚོན་པའི་ཟབ་རྒྱས་་་་ཆོས་ཀྱི་འཁོར་ལོ་བསྐོར་ནས་སྟོད་ཛྲ་ཏི་དབྱུག་པས་བརྡུང་བ་་་་་་མན་ཆད་ནས། སྨད་རྒྱལ་མོ་ཆུ་ལ་དར་འཐག་པ་ཡན་ཆད་ལ་སངས་རྒྱས་ཀྱི་བསྟན་པའི་སྙིང་པོ་གསེར་སྦྱངས་བཙོ་མ་ལྟ་བུས་245

ཁྱབ་པར་མཛད། ངུར་སྨྲིག་འཆང་བས་འཛིན་མའི་ཁྱོན་ཀུན་དོག་པར་བགྱི་ནུས་པ་ཙམ་བྱུང་། དེས་ཐུགས་སྲས་ཧོར་སྟོན་ནམ་མཁའ་དཔལ་ལ་གནང་། དེས་རྗེ་དགེ་འདུན་གྲུབ་ལ་གནང་།དེས་འདུལ་འཛིན་བློ་གྲོས་སྦས་པ་ལ་གནང་། དེས་པཎ་ཆེན་ཡེ་ཤེས་རྩེ་མོ་ལ་གནང་། དེས་སྐྱབས་མཆོག་དཔལ་ལ་གནང་། དེས་རྗེ་བཙུན་དབེན་ས་བ་ཆེན་པོ་ལ་གནང་། དེས་མཁས་གྲུབ་སངས་རྒྱས་ཡེ་ཤེས་ལ་གནང་། དེས་རྗེ་བཙུན་ཆོས་ཀྱི་རྒྱལ་མཚན་ལ་གནང་། དེས་རྗེ་ཞབས་དྲུང་ལྷ་བ་བློ་བཟང་དར་རྒྱས་ལ་གནང་།དེས་གྲུབ་ཆེན་བློ་བཟང་བྱམས་པ་ལ་གནང་། དེས་གྲུབ་དབང་ཆོས་རྒྱ་མཚོ་ལ་གནང་། དེས་གྲུབ་དབང་བློ་བཟང་རྣམ་རྒྱལ་ལ་གནང་།དེས་ཡོངས་འཛིན་པཎྜི་ཏ་ཡེ་ཤེས་རྒྱལ་མཚན་ལ་གནང་།དེས་དྲིན་ཅན་རྩ་བའི་བླ་མ་ཡོན་ཏན་ལྷུན་གྲུབ་ལ་གནང་། དེས་བདག་ལ་དགྱེས་བཞིན་གནང་བའོ། །བརྒྱུད་པའི་བླ་མ་དེ་དག་རྣམས་ཀྱང་ལུང་རྟོགས་ཡོན་ཏན་དུ་མ་མངའ་བརྙེས་པ། ཡི་དམ་གྱི་ལྷ་མང་པོའི་ཞལ་གཟིགས་པ།སྤྱན་དང་མངོན་ཤེས་སོགས་ཡོན་ཏན་མཐའ་ཡས་པ་མངའ་བ།མཐའ་ཡས་པའི་འགྲོ་བ་སྒོལ་བ་ལ་གཅིག་ཏུ་གཞོལ་ཞིང་མཐུ་དང་ལྡན་པ། ཁྱད་པར་བྱང་ཆུབ་ཀྱི་སེམས་གཉིས་ཀྱི་རྟོགས་པ་མཆོག་ཏུ་གྱུར་པའི་མཁས་གྲུབ་འབའ་ཞིག་གོ །བརྒྱུད་པ་དེ་ལས་246

བྱུང་བའི་གདམས་པ་ཡིད་བཞིན་གྱི་ནོར་ལས་ལྷག་པ་འདི་ཉིད་ཉམས་སུ་ལེན་པ་ལ། དང་པོ་སྔོན་འགྲོ་རྟེན་གྱི་ཆོས་བསྟན་པ་དང་། དངོས་གཞི་བྱང་ཆུབ་ཀྱི་སེམས་གཉིས་སྦྱང་བ་དང་། རྐྱེན་ངན་བྱང་ཆུབ་ཀྱི་ལམ་དུ་འཁྱེར་བ། ཚེ་གཅིག་གི་ཉམས་ལེན་དྲིལ་ནས་བསྟན་པ། བློ་འབྱོངས་པའི་ཚད། བློ་སྦྱོང་གི་དམ་ཚིག བློ་སྦྱོང་གི་བསླབ་བྱ་དང་བདུན་ལས། དང་པོ་སྔོན་འ། གྲོ་ཏེན་གྱེ་ཆོས་བསྟན་པ་ནི། མཉམ་མེད་གསེར་གླིང་པ་དང་ཇོ་བོ་ཡབ་སྲས་སོགས་བཀའ་གདམས་བླ་མ་རྣམས་ཀྱིས་ཆོས་གང་ཉམས་སུ་ལེན་ཀྱང་། དང་པོ་སྔོན་འགྲོ་སྦྱོར་བའི་ཆོས་དྲུག་གཏོང་བའི་ཕྱག་ལེན་ལྟར། ཐོག་མར་གནས་ཁང་བྱི་དོར་བྱ་ཞིང་སྐུ་གསུང་ཐུགས་ཀྱི་རྟེན་བཀྲམ། མཆོད་པ་གཡོ་མེད་ཅིང་བཀོད་པ་མཛེས་པར་བཤམས། བདེ་བའི་སྟན་ལ་ལུས་རྣམ་སྣང་ཆོས་བདུན་ནམ་ཙོག་པུ་སོགས་སྤྱོད་ལམ་གང་བདེར་གནས་ནས་རང་རྒྱུད་ལ་བརྟགས་ནས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ། མདུན་གྱི་ནམ་མཁར་ཐུབ་དབང་གིས་གཙོ་བྱས་ཚོགས་ཞིང་གི་ལྷ་གསལ་་་་གདབ། བསགས་སྦྱང་གི་གནད་བསྡུས་པ་ཡན་ལག་བདུན་པ་མཎྜལ་དང་བཅས་པ་འབུལ། ཕྱིན་ཅི་ལོག་གི་བློ་སྣ་མཐའ་དག་འགགས་པ་དང་། ཕྱིན་ཅི་མ་ལོག་པའི་བློ་སྣ་མཐའ་དག་རྒྱུད་ལ་སྐྱེ་བ་དང་། རྐྱེན་ཕྱི་ནང་གི་བར་ཆད་ཐམས་ཅད་ཉེ་བར་ཞི་བར་247

བྱིན་གྱིས་བརླབ་ཏུ་གསོལ་ཞེས་གསོལ་བ་འདེབས་པ་རྣམས་ཐུན་གྱི་ཐོག་མར་བཏང་ནས། ཆོས་གང་ཉམས་སུ་བླངས་ཀྱང་རྒྱུད་ལ་ཉམས་རྟོགས་མ་སྐྱེས་པ་སྐྱེ་བ་དང་། སྐྱེས་པ་རྣམས་གོང་འཕེལ་དུ་འགྲོ་བའི་ཐབས་གནད་བླ་ན་མེད་པའོ། །ཁྱད་པར་བློ་སྦྱོང་འདིའི་བླ་བརྒྱུད་གསོལ་འདེབས་རྒྱས་པ་བྱ་ཞིང་། དེ་མ་ཐུབ་ན།མཉམ་མེད་ཐུབ་པའི་དབང་པོ་མན་ཆད་ནས། །དྲིན་ཅན་རྩ་བའི་བླ་མ་ཡན་ཆད་ཀྱི། །བློ་སྦྱོང་བརྒྱུད་པའི་བླ་མ་ཐམས་ཅད་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །བློ་ཁ་ཆོས་ལ་ཕྱོགས་པར་བྱེན་གྱིས་རློབས། །དམ་ཆོས་ལམ་དུ་འགྲོ་བར་བྱིན་གྱིས་རློབས། །བྱང་ཆུབ་སེམས་གཉིས་འབྱོང་བར་བྱེན་གྱེས་རློབས། །བདག་གཞན་དོན་གཉིས་འགྲུབ་པར་བྱེན་གྱེས་རློབས། །ཞེས་གསོལ་བ་ཡང་ཡང་འདེབས་པར་བྱའོ། །དེ་ཡང་ལས་དང་སྐལ་བར་ལྡན་པ་རྣམས་ཀྱིས་ཚེ་འདིར་མྱུར་བ་མྱུར་དུ་སངས་་་་་་རྒྱས་ཀྱི་གོ་འཕང་ཐོབ་པར་འདོད་པས་ཐོག་མར་ལམ་གྱི་རྩ་བ་བླ་མ་དགེ་བའི་བཤེས་གཉེན་བསྟེན་དགོས་ཏེ། མཉམ་མེད་པོ་ཏོ་བ་ཆེན་པོས་འབྲོམ་སྟོན་པ་རྒྱལ་བའི་འབྱུང་གནས་ལ་སོགས་བླ་མ་དགེ་བའི་བཤེས་གཉེན་མང་པོ་ཚུལ་བཞིན་བསྟེན་ནས་གཞན་ལ་ཡང་། ཆོས་རྣམས་ཀུན་གྱི་དང་པོའི་མགོ་ནི། བཤེས་གཉེན་དམ་པ་མི་གཏང་བ་ཡིན་གསུངས། རྒྱལ་སྲས་ཐོགས་མེད་རིན་པོ་ཆེས།248 ་

མཁན་ཆེན་བསོད་ནམས་གྲགས་པ་ལ་སོགས་པའི་བཤེས་གཉེན་དམ་པ་མང་པོ་བསྟེན་ནས་གཞན་ལ་ཡང་། གང་ཞིག་བསྟེན་ན་ཉེས་པ་ཟད་འགྱུར་ཞིང་། །ཡོན་ཏན་ཡར་ངོའི་ཟླ་བཞིན་འཕེལ་འགྱུར་བའི། །བཤེས་གཉེན་དམ་པ་རང་གི་ལུས་པས་ཀྱང་། །གཅེས་པར་འཛིན་པ་རྒྱལ་སྲས་ལག་ལེན་ཡིན། །གསུངས། དེ་བཞིན་དུ་རྗེ་བདག་ཉིད་ཆེན་པོས་རྗེ་བཙུན་རེད་མདའ་བ་ལ་་་་་་སོགས་པའི་དགེ་བའི་བཤེས་གཉེན་མང་པོ་བསྟེན་ནས་གཞན་ལ་ཡང་། དེ་ནས་འདི་ཕྱིའི་ལེགས་ཚོགས་ཇི་སྙེད་པ། །རྟེན་འབྲེལ་ལེགས་པར་འགྲིག་པའི་རྩ་བ་ནི། །ལམ་སྟོན་བཤེས་གཉེན་དམ་པ་འབད་པ་ཡི། །བསམ་དང་སྤྱོར་བས་ཚུལ་བཞིན་བསྟེན་པ་རུ། །མཐོང་ནས་སྲོག་གི་ཕྱིར་ཡང་མི་གཏོང་བར། །བཀའ་བཞིན་སྒྲུབ་པའི་མཆོད་པས་མཉེས་པར་བྱ། །ཞེས་གསུངས་པ་ལྟར། མཚན་ཉིད་དང་ལྡན་པའི་བླ་མ་དགེ་བའི་བཤེས་གཉེན་བསམ་སྦྱོར་་་་་་་གཉིས་ཀྱི་སྒོ་ནས་ཚུལ་བཞིན་དུ་བསྟེན་དགོས། དེ་ལ་བསམ་པ་དད་གུས་ཀྱིས་བསྟེན་ཚུལ་ནི། སྔོན་སངས་རྒྱས་འཁོར་བཅས་ལྷོ་ཕྱོགས་ཀྱི་རི་མཐོ་བ་ལ་གཤེགས་པ་དང་། འཁོར་དེའི་ནང་ནས་བྱང་ཆུབ་སེམས་དཔའ་མཐོང་བ་དོན་ཡོད་ཀྱི་བསམ་པ་ལ་ཀྱེ་མ་ད་ལྟ་ནི་སངས་རྒྱས་ལ་ཆོས་ཉན་དུ་ཡོད་ན། སངས་རྒྱས་འདས་ནས་ཇི་ལྟར་བྱ་སྙམ་པ་དང་། སངས་རྒྱས་ཀྱི་ཞལ་ནས། ཀྭ་ཡེ་ ་249

མཐོང་བ་དོན་ཡོད་ཁྱོད། །ཕྱི་མའི་དུས་སུ་གྱུར་པ་ན། །ང་ནི་སློབ་དཔོན་གཟུགས་ཀྱིས་སྟོན། །གསུངས། ཡང་སྔོན་སྟོན་པ་སངས་རྒྱས་ཀྱིས་བྱ་གསོད་པའི་རྔོན་པ་ས་ཏྭ་ཞེས་པ་སྐུ་དངོས་ཀྱིས་་་་་་་་གདུལ་བའི་སྐལ་བར་མ་གྱུར་པས། ཁོ་རང་འདྲ་བའི་རྔོན་པར་སྤྲུལ་ཏེ་ཐབས་ཀྱིས་བཏུལ་བའི་ལོ་རྒྱུས་བཞིན། སྔོན་དུས་སངས་རྒྱས་ཀྱིས་འདུལ་བའི་སྤྱོད་ཡུལ་དུ་མ་གྱུར་པ་རྣམས་ལ་དེང་སང་སྙིགས་དུས་འདིར་གང་ལ་གང་འདུལ་གྱི་དགེ་བའི་བཤེས་གཉེན་གྱི་སྐུར་སྤྲུལ་ནས་འགྲོ་བའི་དོན་མཛད་པ་ཡིན་ཏེ། རྔ་བོ་ཆེའི་མདོ་ལས། མྱ་ངན་མ་བྱེད་ཀུན་དགའ་བོ། །ང་ནི་ཕྱི་མའི་དུས་སུ་ནི། །དགེ་བའི་བཤེས་གཉེན་ཉིད་སྤྲུལ་ནས། །ཁྱོད་ལ་སོགས་པའི་དོན་བྱེད་འགྱུར། །གསུངས། དེས་ན་ང་ལ་བླ་མ་དགེ་བའི་བཤེས་གཉེན་འདི་རྣམས་སངས་རྒྱས་མི་ཡི་གཟུགས་སུ་ཤར་བ་ཡིན་་་་་་་སྙམ་དུ། སངས་རྒྱས་དང་འདྲ་བའི་དད་གུས་བྱའོ། །སྔོན་རྩི་རྒྱལ་བ་ཡེ་ཤེས་བྱ་བས་སྟོན་མོ་ཞིག་བྱས་ནས། དགེ་བཤེས་ལ་ཡུན་རིང་པོ་ལོ་བཅུ་བཞི་ཙམ་བསྟེན་པ་ལ། རྒྱུད་དང་ཆོས་གཉིས་ཧ་ཅང་འདྲེར་མ་འཚལ་ན། དེ་གཉིས་འདྲེ་བའི་ཐབས་ཇི་ལྟར་བགྱི་ཞེས་ཞུས་པས། དགེ་བཤེས་ཀྱི་ཞལ་ནས།རབས་ཆད་པོ་ཞིག་བུ་བུ་ཟེར་ནས་ངུས་སོ། །གཞན་གྱེས་ཁྱོད་བུ་མེད་པར་ཅི་ལ་ངུ་བྱས་པས། ང་བུ་མེད་པས་ངུ་བ་ཡིན་ཟེར་ལོ། །250

དེ་བཞིན་དུ་ཁྱོད་རྒྱུད་དང་ཆོས་འདྲེར་མ་བཏུབ་པ་དེ་ཡང་།ཁྱོད་རང་ལ་དད་པ་མེད་པས་ལན་པ་ཡིན་པས། དད་པ་དད་པ་གྱིས་ལ་ངུས་གསུངས་སྐད། སྔོན་ཇོ་བོ་རྗེ་ལ་བོད་ཀྱི་དགེ་བཤེས་མང་པོས་ཆོས་གཅིག་ཞུ་ལགས་ཞུས་པས། དད་པ་བསྐྱེད་མཛོད་གསུངས། དེ་མ་གསན་པ་ཡིན་སྙམ་ནས་སྐད་བསྐྱེད་དེ། ཨ་ཏི་ཤ་ཆོས་ཞུ་ལགས་ཞུས་པས། ཏེ་མ་ཐོས་པ་དེ་མ་ལགས་ཏེ། གདམས་ངག་དད་པ་ཁོ་ན་ལགས་མོད། དད་པ་བསྐྱེད་མཛོད་གསུངས་སྐད། དེས་ན་བླ་མ་ལ་སངས་རྒྱས་དངོས་དང་། ཞལ་ནས་གསུངས་པའི་ཆོས་ལ་སངས་རྒྱས་ཀྱི་གསུང་དང་ཁྱད་པར་མེད་་་་པའི་ཡིད་ཆེས་ཀྱི་དད་པ་དྲག་པོ་བྱའོ། །སྔོན་ལྷོ་བྲག་གྲུབ་ཆེན་ལས་ཀྱི་རྡོ་རྗེ་ལ། ཡི་དམ་ཕྱག་ན་རྡོ་རྗེའི་ཞལ་གཟིགས་པའི་དུས་སུ། གསང་བའི་བདག་པོའི་ཞལ་ནས། ལས་ཀྱི་རྡོ་རྗེ་བླ་མ་ལ་མོས་གུས་མ་ཐོབ་པར་ཡི་དམ་ལྷའི་ཞལ་གཟིགས་ཟེར་བ་དང་། ཉམས་མྱོང་བཟང་པོ་སྐྱེས་ཟེར་བ་ཛུན་ཡིན། འཆི་བ་མི་རྟག་པ་རྒྱུད་ལ་མ་སྐྱེས་པར་འཇིག་རྟེན་བློས་གཏོང་ཟེར་བ་རྫུན་ཡིན། ལས་རྒྱུ་འབྲས་ལ་ཡིད་ཆེས་མེད་པར་སྡིག་པ་མ་བྱས་ཟེར་བ་ཛུན་ཡིན།འཁོར་བའི་ཉེས་དམིགས་མ་དྲན་པར་འཇིག་རྟེན་མཐའ་དག་་་་་བློས་གཏོང་ཟེར་བ་ཛུན་ཡིན། ཕན་སེམས་རྡུལ་ཙམ་ཡང་མེད་པར་བྱམས་སྙིང་རྗེ་བྱང་ཆུབ་ཀྱི་སེམས་སྐྱེས་ཟེར་བ་རྫུན་ཡིན།251

ཀུན་རྫོབ་ཀྱི་ཆོས་ཐམས་ཅད་བདེན་མེད་དུ་མ་རྟོགས་པར་སྟོང་པ་ཉིད་རྟོགས་ཟེར་བ་རྫུན་ཡིན། ལས་ཀྱི་རྡོ་རྗེ་ཆོས་གཤའ་མ་གཅིག་བྱེད་ན་གཞི་དད་པ་གལ་ཆེ་གསུངས། འོ་ན་ངའི་བླ་མ་་ འདི་སངས་རྒྱས་དངོས་ཡིན་ན་སྐྱོན་འདྲ་འདུག་པས་སངས་རྒྱས་དངོས་རང་མ་ཡིན་ནོ་སྙམ་ན། དེ་རང་སྣང་མ་དག་པའི་དབང་གིས་དེ་ལྟར་མཐོང་བ་ཡིན་ཏེ། སྔོན་དྲང་སྲོང་སྐར་མ་ལ་དགའ་བས། སངས་རྒྱས་ལ་མུ་སྟེགས་ཀྱི་དྲང་སྲོང་དུ་མཐོང་བ་ཡིན།འཕགས་པ་ཐོགས་མེད་ཀྱིས་རྗེ་བཙུན་བྱམས་པ་ཁྱེ་མོ་རོ་སྨད་་་་་་འབུས་གཡེང་བར་མཐོང་། སློབ་དཔོན་མཚོ་སྐྱེས་ཀྱིས། ཡན་ལག་མེད་པའི་རྡོ་རྗེ་ཕག་ཛིར་མཐོང་། སློབ་དཔོན་སངས་རྒྱས་ཡེ་ཤེས་ཀྱིས་འཕགས་པ་འཇམ་དཔལ་ཞིང་ལས་བྱེད་པར་མཐོང་། ནཱ་རོ་པས་ཏཻ་ལོ་པ་ཉ་གསོན་པོར་བསྲེགས་པ་སོགས་མི་འཚམ་པ་བྱེད་པའི་སྨྱོན་པ་ལྟ་བུར་མཐོང་། མེ་ཏྲི་པས་རྣལ་འབྱོར་གྱི་དབང་ཕྱུག་ཤ་བ་རི་བ་རྔོན་པར་མཐོང་བ་སོགས་སྔོན་བྱོན་སྐྱེས་ཆེན་་་་་དམ་པ་རྣམས་ལ་ཡང་མཐོང་སྣང་དེ་འདྲ་བྱུང་ན་ཉོན་མོངས་་་་་་པའི་གཏིང་དུ་ལྷུང་བ་བདག་ལ་མཐོང་སྣང་ལོག་པ་དེ་འདྲ་་་་་་་་་འབྱུང་བ་སྨོས་ཅི་དགོས་སྙམ་དུ་རང་གིས་བླ་མའི་མཛད་སྤྱོད་་་་་་འགའ་རེ་སྐྱོན་དུ་མཐོང་ཚེ། དཔེར་ན་མཁྲིས་ནད་ཅན་གྱིས་དུང་དཀར་སེར་པོར་མཐོང་བ་བཞིན། དེ་བླ་མའི་སྐྱོན་མ་ཡིན་རང་252

སྣང་མ་དག་པའི་སྐྱོན་གྱིས་དེ་ལྟར་མཐོང་བ་ཡིན་སྙམ་དུ་སླར་་་་་མོས་གུས་ཆེར་བྱའོ། །རས་ཆུང་བས། རྗེ་བཙུན་གྱིས་ཆོས་གསུངས་པ་དང་། གསུང་གང་འབྱོན་ཡང་ཐུགས་ཁྲོས་ཐབས་སུ་གསུངས་པ་དེ་ཅི་ལ་དགོངས་པ་ལགས་ཞུས་པས། རྗེ་མི་ལའི་ཞལ་ནས། དེ་གཅིག་ཏུ་ན་ངའི་ཁམས་རིགས་ཀྱང་ཡིན་ལ། གཉིས་སུ་ང་དང་མི་ཕལ་ཆེར་སྤྱོད་པ་ཡེ་རང་མི་མཐུན་པར་འདུག་པ་དེས་ལན་པ་ཡིན་ནམ་གསུངས། དགེ་བཤེས་ལྷ་བཟོ་བ་ལ་སྟོད་ལུང་པས་མཇལ་རེས་ཀྱིས་བཀའ་བཀྱོན་དྲག་པོ་རེ་འབྱོན་པ་ལ། ལྷ་བཟོ་བའི་སློབ་མའང་ཡིན་པས། ཉག་མོ་པས། སློབ་དཔོན་འདི་འོ་སྐོལ་དཔོན་སློབ་ལ་སྡང་བ་རང་ཞིག་འདུག་བྱས་པས། ལྷ་བཟོ་བའི་ཞལ་ནས། ཁྱོད་ཀྱིས་བཀའ་བཀྱོན་དུ་གོའམ། ཁོ་བོ་ལ་འདིས་འདི་ལྟ་བུ་རེ་མཛད་རེས་ཀྱིས་དཔལ་ཧེ་རུ་གའི་བྱིན་གྱིས་བརླབས་པ་འདྲ་བ་རེ་འོང་གིན་ཡོད་གསུངས། དེས་ན་བཀའ་བཀྱོན་དང་རྡུང་རྡེག་བྱས་ན་ཡང་བྱེན་རླབས་དང་བཀའ་བསྒོ་བ་ཡིན་པས་དགའ་བ་བསྒོམ་དགོས་ཏེ། པཎ་ཆེན་ནཱ་རོ་པ་ཆེན་པོའི་སྒྱེས་མཐའ་འགྲོ་མགོན་གཙང་པ་རྒྱ་རས་ཀྱི་ཞལ་ནས། རྡུང་རྡེག་བྱས་ན་དབང་བསྐུར་ཡིན། །བྱིན་རླབས་འཇུག་ན་དེ་ལ་འཇུག །བཀའ་བཀྱོན་དྲག་པོ་དྲག་སྔགས་ཡིན། །བར་ཆད་ཐམས་ཅད་དེ་ཡིས་སེལ། །ཐུགས་ལ་མི་འདོགས་དུས་ཙ་ན། །ཐུགས་རྗེ་253

ཞགས་པས་འཛིན་རྟགས་ཡིན། །བྱམས་ན་བྱམས་ཏེ་ལེགས་པ་ཡིན། །སྡང་ན་སྡང་བས་འཚེངས་པ་ཡིན། །གསུངས། གཞན་ཡང་སྔོན་སྟོན་པ་སངས་རྒྱས་ཀྱིས། གཞན་ལ་སྡིག་པའི་རྣམ་སྨིན་ཤིན་ཏུ་ཆེ་ཞིང་། སུ་གང་གིས་བཟློག་ཏུ་མེད་པར་མྱོང་དགོས་པ་སྟོན་པའི་ཆེད་དུ་དགོངས་ནས། འཕགས་སྐྱེས་ཀྱིས་ཤཱཀྱ་བདུན་སྟོང་བསད་དུས། དབུ་སྙུང་ཞིང་ཀླད་པ་མི་བདེ་བ་བྱུང་བ་དང་། ཉིན་གཅིག་སེང་སྡེང་གི་ཚལ་བ་སོར་བཞི་པ་ཞིག་ཞབས་ལ་ཟུག་པ་་་་་དང་། བདུད་ཀྱིས་སྤྱོགས་རྡོ་འཕངས་པ་ཞབས་གཡས་པའི་མཐེ་བོང་ལ་ཕོག་པས་ཁྲག་འོ་མའི་རྒྱུན་ལྟར་བབས་པའི་ཚུལ་བསྟན་པ་དང་། ཡང་ལས་ཀྱི་རྣམ་པར་སྨིན་པ་རང་གིས་མྱོང་ངེས་རྣམས་གཞན་ལ་བསྒྱུར་དུ་མི་བཏུབ་པ་སྟོན་པའི་ཆེད་དུ། ཀུན་ཏུ་རྒྱུ་གནས་མའི་བུ་སངས་རྒྱས་ཀྱི་སྐུ་མདུན་དུ་བསད་པ་ལ། སངས་རྒྱས་ཀྱིས་མ་བསྐྱབས་པར་བཏང་སྙོམས་སུ་བཞག་པ་དང་། ཡང་ཕྱི་རབས་གང་ཟག་རྣམས་ལ་སྡུག་བསྔལ་བྱུང་ན་ཡིད་མི་སུན་་་་་་པར་བྱ་བའི་ཆེད་དུ། མུ་སྟེགས་ཀྱི་བྲམ་ཟེ་བྷ་ར་ཛས། སངས་རྒྱས་ལ་རྔན་བགྲངས་ཏེ་སྤྱོ་བ་བྱས་པ་དང་། བྲམ་ཟེ་བུ་མོ་གྲགས་མས་ཤིང་གི་གཞོང་བུར་བཅུག་ནས་ཁོ་མོའི་ལུས་ནི་དགེ་སྦྱོང་གོའུ་ཏ་མས་སྦྲུམ་པར་བྱས་སོ་ཞེས་སྐུར་བ་བཏབ་པ་དང་། གྲོང་ཁྱེར་བ་ལ་ཅན་དུ་བསོད་སྙོམས་ལ་ཕྱིན་པས། འབྲས་ཟེགས་པ་གཅིག་254

ཀྱང་མ་རྙེད་པར་ལྷུང་བཟེད་སྟོང་པར་ལོག་པ་དང་། མཐའ་འཁོབ་ཀྱི་གྲོང་ཁྱེར་ལ་ཕྱིན་དུས། བསོད་སྙོམས་མ་འབྱོར་བར།3ཚོང་བའི་རྟ་ཆས་སྲན་མ་རུལ་བ་བཞེས་དགོས་པའི་ཚུལ་བསྟན་པ་དང་། ཡང་ངལ་ཞིང་དུབ་པའི་མཐའ་སྤང་བའི་ཆེད་དུ་སྐུ་རྒྱབ་བསྙུངས་ནས་སྨན་པའི་རྒྱལ་པོ་འཚོ་བྱེད་ལ་སྨན་ཨུཏ་པ་ལ་ཧ་ཏ་གྷ་ན་རྙ་བླངས་པ་དང་། སྐུ་ན་བགྲེས་ཏེ་ལོ་དྲུག་ཅུ་རྩ་གཅིག་ལོན་པ་དང་ང་ལ་ཉེ་གནས་ཤིག་དགོས་གསུངས་ནས་་་་་་་ཀུན་དགའ་བོས་རྩིས་རྣམ་པ་བཞི་བཟུང་ནས་ལོ་ཉི་ཤུ་རྩ་གཉིས་སུ་ཉེ་གནས་བྱས་པའི་ཚུལ་བསྟན་ཏོ། །དེ་བཞིན་དུ་རང་གི་བླ་མ་ཡང་སངས་རྒྱས་མི་གཟུགས་སུ་ཤར་བ་ཡིན་གཤིས། བཟང་ངན་གྱི་མཛད་པ་གང་སྟོན་ཀྱང་དེ་གང་གི་ཆེད་དུ་བསྟན་པ་ཡིན་མི་་་་ཤེས་སྙམ་དུ་རབ་ཏུ་དད་ཅིང་གུས་པར་བྱའོ།།དེ་ལྟར་ཅི་མཛད་ལེགས་པར་མཐོང་བའི་དད་གུས་ཆེན་པོ་བྱས་ན་བླ་མའི་བྱེན་རླབས་སེམས་ལ་ཞུགས་ནས་ཉམས་དང་་་་་་་རྟོགས་པའི་ཡོན་ཏན་ཐམས་ཅད་འབད་མེད་ལྷུན་གྲུབ་ཏུ་འཆར་ཏེ། ཇོ་མོ་འུར་མོས། ངས་སྒོམ་ཙམ་མ་བྱས་པ་ལ་རྣམ་རྟོག་རང་བཞིན་པ་མི་སྐྱེ་བར་འདུག་ལགས་ཞུས་པས། རྗེ་བཙུན་གྱི་ཞལ་ནས། བླ་མའི་བྱིན་རླབས་ཞུགས་ན་རྣམ་རྟོག་རང་སར་ཞི་ནས་ཕྱག་རྒྱ་ཆེན་པོ་ངོ་འཕྲོད་པ་ཅི་རིགས་ཡོད་གསུངས། ཡང་རྗེ་མི་255

ལ་རས་པ་ལྷོ་བྲག་ཏུ་རྗེ་མར་པའི་གཟིམ་ཁང་ལ་ཕྱག་འཚལ་བ་ལ་བྱོན་དུས་ན་སྤྱན་ཆབ་མང་པོ་འབྱིན་པ་ལ། རས་ཆུང་བ་རྣམས་ཀྱིས་མི་བཤུམ་པར་ཞུ་ཞུས་པས། ངས་རྗེ་མར་པ་ཡབ་ཡུམ་གྱེ་བཀའ་དྲིན་དྲན་པ་ཡིན་གསུངས། སྔོན་གྲུབ་ཐོབ་གླིང་ཆེན་རས་པ་དེ་ཉིད་སྐབས་ཤིག་ཏུ་དཔལ་ཕག་མོ་གྲུ་པ་ལ་མོས་གུས་་་་ཚད་མེད་པ་སྐྱེས་ནས་གསོལ་བ་འདེབས་ཤིང་སྤྱན་ཆབ་ཕྱུང་སྟེ་དབུ་གྱང་ལ་བརྡབས་པས། དཔལ་ཕག་མོ་གྲུ་པ་དེ་ཉིད་ཚོགས་པ་མང་དག་ཅིག་ལ་གསུང་ཆོས་གནང་གིན་ཡོད་པ་ལ་སྐུའི་་་་་་་་་་་་་བཞུགས་སྟངས་མི་ཐུབ་པར་འགུལ་སྐྱོད་མཛད་ཀྱིན་འདུག་པ་ལ།མཛད་པ་དེ་འདྲ་ཅི་ལགས་ཞུས་པས། གླིང་རས་ཁོ་མོས་གུས་སྒྱེས་མགོ་བོ་གྱང་ལ་བརྡབས་ཤིང་འདུག ང་ལ་སྡོད་ཚུགས་པའི་དབང་མི་གདའ། མོས་གུས་གཏིང་ནས་སྐྱེས་པའི་སློབ་མ་འདི་འདྲ་ལ་ཟེར་བ་ཡིན་གསུངས། སྔོན་སངས་རྒྱས་བཅོམ་ལྡན་འདས་ཀྱིས་སློབ་པ་ལམ་གྱི་དུས་སུ། སྐྱེ་བ་ཡོད་ན་འཆི་བར་འགྱུར། །འགོག་པ་འདི་ནི་བདེ་བ་ཡིན། །བྱ་བའི་ཚིགས་བཅད་ཕྱེད་པ་རེ་ཙམ་མམ། ཚིགས་བཅད་རེ་རེ་ཙམ་གྱེ་ཕྱིར་དུ་བླ་མའི་བཀའ་དྲིན་བསབ་པའམ། བླ་མ་མཉེས་པར་བྱེད་པ་ལ་གསེར་སྲང་བྱེ་བ་ཕྲག་འབུམ་མམ། རྒྱལ་པོའི་སྲས་དང་བཙུན་མོ་ཡང་ཡོན་དུ་ཕུལ་བ་དང་། སྐུ་ལུས་ལ་མར་མེ་སྟོང་འཛུགས་པ་སོགས་256

སྐུ་སྲོག་ལོངས་སྤྱོད་ཐམས་ཅད་ཕངས་པ་མེད་པར་བཏང་སྣང་།བདག་གིས་དེ་ལྟ་བུའི་དཀའ་ལས་གང་ཡང་མྱོང་མི་དགོས་པར་ཚེ་གཅིག་ལུས་གཅིག་ལ་སངས་རྒྱ་བའི་ཟབ་རྒྱས་ཆོས་མང་པོ་་་་་་ཐོབ་རྒྱུ་བྱུང་བ་བླ་མ་ཐུགས་རྗེ་ཅན་གྱེ་བཀའ་དྲིན་ཡིན། དྲིན་ལན་འཇལ་དགོས་ཤིག་འབྱུང་རྒྱུ་ཡིན་ན་སྟོང་གསུམ་གསེར་གྱེས་ཕྱུར་བུར་བཀང་ནས་ལན་སྟོང་ཕུལ་ཡང་སྐུ་དྲིན་གྱེ་ཆ་ཤས་ཙམ་ཡང་ག་ལ་འཁོར་སྙམ་དུ། ལྟོ་གོས་ཆོས་གསུམ་གྱི་སྒོ་ནས་བསྐྱངས་པའི་བཀའ་དྲིན་རྣམས་ཡང་ཡང་དྲན་པར་བྱས་ཏེ། བླ་མ་འདི་བདག་ལ་བཀའ་དྲིན་རེ་ཆེ་སྙམ་དུ་ཕྱག་དང་ཞེ་ས་ལྡང་བ་སོགས་གུས་པ་ཁྱད་པར་ཅན་བྱའོ། །སྦྱོར་བ་ཟང་ཟིང་གི་ནོར་འབུལ་བ། ལུས་ངག་གི་ཞབས་ཏོག་བྱེད་པ། བཀའ་བཞིན་སྒྲུབ་པའི་མཆོད་པ་གསུམ་གྱི་སྒོ་ནས་བསྟེན་ཚུལ་ནི། སྔོན་མཉམ་མེད་ཇོ་བོ་རྗེ་ཡེར་པ་ལྷ་རི་སྙིང་པོའི་མགུལ་ན་བཞུགས་དུས། དགེ་བཤེས་འབྲོམ་གྱེས་གསེར་ཞོ་དགུ་དགུ་ལ་སྲང་རེ་བྱས་པའི་སྲང་བརྒྱ་དང་བཅུ། རྟ་བཅོ་བརྒྱད་ལ་སོགས་པའི་འབུལ་མོ་ཆེ་ཕུལ།རྔོག་ལེགས་པའི་ཤེས་རབ་ཀྱིས་བཀའ་གདམས་ཕ་ཆོས་བུ་ཆོས་ཞུ་དུས་གསེར་གྱེ་མཎྜལ་མདའ་གང་བ་ལ་རིན་པོ་ཆེ་སྣ་ཚོགས་་་་་པའི་ཚོམ་བུ་བཀོད་ནས་ཕུལ་བ་དང་། ལྷོ་བྲག་མར་པ་ལ་གཞུང་གི་རྔོག་སྟོན་ཆོས་རྡོར་གྱེས་སྙན་བརྒྱུད་ཀྱི་གདམས་པ་ཞུ་དུས་ཕྱི་257

ནང་གི་ནོར་ཡོད་ཚད་དང་། ཐ་ན་ར་མ་རྒན་མོ་རྐང་པ་ཆག་པ་ཡན་ཆད་ཕུལ་བ་ལྟར། ཟང་ཟིང་གི་ནོར་གང་ཡོད་ཕུལ་ནས་བླ་མ་མཉེས་པར་བྱ་དགོས། སྔོན་གྲུབ་ཐོབ་གླིང་རས་པས། སྒོམ་གཅིག་མཛད་དེ་ཉིན་ཅིག་མོ་རེངས་མ་རྒན་མོ་ཞིག་གི་སྒོར་བྱོན་ནས། ད་ནང་ང་ལ་གདན་ནོན་གྱིས་གསུངས་པས། དྲང་རྒྱུ་མེད་ཟེར་ཐོན་འགྲོ་གྲབས་བྱེད་ཀྱིན་འདུག་པས། མོའི་ཐུ་བ་ནས་བཟུང་སྟེ། ང་ལ་རྩམ་པ་དྲང་རྒྱུ་མེད་ན་ལོ་མ་སྦང་མ་གང་འདུག་བླངས་གསུངས། མོ་ནང་དུ་ལོག་སོང་བས། ཕྱེ་སྒྱེ་སྤྲུགས་ཏེ་སྲན་རྩམ་ཕྱེ་སྐྱོགས་སུ་ཧུབ་གཉིས་ཙམ་ཡོད་པ་ཁྱེར་བྱུང་བ་ཀ་པ་ལར་བླུགས་ནས་བཞེངས་བྱོན་པས། ལམ་ལ་སྒོག་ཆག་གཅིག་ཚར་འདུག་པ་བསྡུས་འོངས་ནས་ཆུ་ཁར་བྱེན། སྒོག་ཆག་དེ་བརྡུངས།སྲན་རྩམ་དེ་ལ་བསྲེས་ཆུ་བླུགས་སྦྲུས་ཏེ་བཅང་བ་ཆེན་པོ་གཅིག་བྱུང་བ་ལ་སྒྱུར་བྱས་སྒོག་ཆུ་དེ་བླུགས་ནས་ཞལ་དུ་གསོལ་བས།བདའ་དྲགས་ཏེ་སྲེད་པ་ཞིག་སྐྱེས་པ་ལ་ཁ་ནང་ནས་བཏོན་ཏེ།དཔལ་ཕག་མོ་གྲུ་པ་མཆོད། ཞེས་ནམ་མཁར་དོར་བཏང་ནས་གད་ཕུག་ཅིག་ཏུ་ཐུགས་དམ་ལ་བཞུགས་སོ། །དེའི་དུས་ཚོད་ན་དཔལ་ཕག་མོ་གྲུ་པ་ཉེ་གནས་སྟག་ལུང་པས་ཕྱག་ཕྱི་བྱས་ཏེ།ཞོགས་ཇ་བཞེས་པའི་གསོལ་དཀར་གྱི་ནང་དུ་སླེབས་བྱུང་བ་ལ།འགྲོ་བའི་མགོན་པོའི་ཞལ་ནས། ད་ནང་གི་གླིང་རས་ཀྱི་སྒོག་ཆུ་258

དེ་ཞིམ་གསུངས་པ་ལ། སྟག་ལུང་པས་རྒྱུ་མཚན་ཞུས་པས། ཁོ་བོ་ད་ནང་གི་ལྟོ་བ་ལ་སྒོག་ཆབ་ཅིག་གིས་ཕུལ་ནས་ཟ་བཞིན་འདུག་པ་སྲེད་པ་སྐྱེས་ནས། དཔལ་ཕག་མོ་གྲུ་པ་མཆོད་ཟེར་ནས་འདིར་སྟེས་བྱུང་བ་ཡིན་གསུངས། དེས་ན་ཟས་ཁམ་གཅིག་རྙེད་ཀྱང་བླ་མ་མཆོད་དགོས།སྔོན་སངས་རྒྱས་བཅོམ་ལྡན་འདས་བུ་མོ་ཡེ་ཤེས་ལྡན་ཞེས་བྱ་བར་གྱུར་ཚེ། ཆོས་སྨྲ་བ་ཞིག་སྙུང་བ་ལ།སྨན་པས་དེའི་སྨན་ལ།མི་གསོན་པོའི་ཤ་དང་ཁྲག་དགོས། ཟེར་བ་ལ། བུ་མོ་དེས་རང་གི་ལུས་ཀྱི་ཤ་ཁྲག་ཕུལ་བའི་ལོ་རྒྱུས་བཞིན། བླ་མ་ལ་ཕན་ན་རང་གི་ལུས་ཀྱི་ཤ་ཁྲག་འབུལ་དགོས་རུང་མི་ཆགས་པར་དགའ་ཞིང་སྤྲོ་བཞིན་འབུལ་ཐུབ་པ་ཞིག་དགོས། སྔོན་རྗེ་བཙུན་མི་ལ་རས་པས། ལྷོ་བྲག་མར་པ་མཉེས་ཕྱིར། སྲས་མཁར་དགུ་ཐོག་ཁྱམས་དང་བཅས་པ་བརྩིགས། རྒྱབ་ཏུ་སྒལ་མིག་གསུམ་ཙམ་བྱུང་བ་ལྟར། ལུས་ངག་གི་སྒོ་ནས་བླ་མ་ལ་ཞབས་ཏོག་གང་དགོས་བྱེད་དགོས། རྣལ་འབྱོར་པ་ཕྱག་པ་ཁྲི་མཆོག་གིས་ཇོ་བོ་རྗེའི་བཀའ་བཞིན་རྭ་སྒྲེང་གི་ཤུག་གསེབ་ན་རི་དྭགས་རྣམས་དང་ཁྱད་པར་མེད་པར་བཞུགས་ནས་སྐུ་ཚེ་གང་པོ་སྒྲུབ་པ་མཛད་པས་གྲུབ་པ་ཐོབ་པ་ལྟར། དབེན་པའི་གནས་སུ་བསྡད་ནས་བཀའ་བཞིན་སྒྲུབ་པའི་མཆོད་པ་ཕུལ་ནས་བླ་མ་མཉེས་པར་བྱེད་དགོས། དེ་259

ལྟར་བསམ་སྦྱོར་གཉིས་ཀྱི་སྒོ་ནས་བླ་མ་ཚུལ་བཞིན་དུ་བསྟེན་ན་དོན་ཐམས་ཅད་འགྲུབ་སྟེ། སྔོན་བྱང་ཆུབ་སེམས་དཔའ་རྟག་ཏུ་ངུས་ཤ་དང་ཁྲག་དང་རུས་པ་དང་། རྐང་སོགས་ཀྱི་ལུས་དང་སྲོག་བཏང་སྟེ། བྱང་ཆུབ་སེམས་དཔའ་ཆོས་འཕགས་ལ་བསྙེན་བཀུར་བྱས་པས་ཚེ་དེ་ཉིད་ལ་ཕྱག་རྒྱ་ཆེན་པོ་མཆོག་གི་དངོས་་་་་གྲུབ་ཐོབ་པ་དང་། ནཱ་རོ་པཎ་ཆེན་གྱེས་ཀྱང་གྲུབ་ཆེན་ཏེ་ལོ་པ་བསྟེན་དུས་ལུས་སྲོག་ཐེད་ལ་བོར་ནས་དཀའ་བ་དཔག་ཏུ་མེད་པ་བྱ་དཀའ་བ་རྣམས་སྤྱད་པས་བཞེད་དོན་གྲུབ་པ་དང་། མར་པ་ལོ་ཙྪས་བླ་མ་ནཱ་རོ་པ་ཆེན་པོ་སྐུ་གཤེགས་ཟིན་ཀྱང་དད་པའི་ཤུགས་ཆེན་པོས་བཙལ་བས་བླ་མ་དང་མཇལ་བའི་ལོ་རྒྱུས་དང་།རྗེ་བཙུན་མི་ལས་ལྷོ་བྲག་མར་པ་ཡབ་ཡུམ་ལ་བསྙེན་བཀུར་བྱས་པས་དོན་ཐམས་ཅད་གྲུབ་པ་དང་། བྱ་ཡུལ་པས་སྦྱན་སྔ་བ་ཚུལ་བཞིན་དུ་བསྟེན་པས། ནང་མ་གཅིག་ལ་སྡེ་སྣོད་གསུམ་དང་།རྒྱུད་སྡེ་བཞིའི་ཚིག་དོན་མ་ལུས་པ་ཐུགས་ལ་འཁྲུངས་པ་དང་།དཔལ་ལྡན་འབྲས་སྤུངས་ཀྱི་འབྲས་ཀྱི་ཆར་འབེབས་ནུས་པས་བླ་མ་པའི་བཀའ་བཞིན་སྒྲུབ་པའི་ཉེ་གནས་ལོ་བཅུ་གཉིས་ཀྱི་སྔོན་དུ་སངས་རྒྱས་པ་དང་། བལ་པོའི་དཔེ་དཀར་བྷེ་ཧ་རར། བླ་མ་གྲུབ་པ་ཐོབ་པའི་ཉིན་པར་ཉིད་ཀྱི་སྔོན་དུ་ཉེ་གནས་ལོ་བཅུ་་་་་་་་གཅིག་གི་གོང་དུ་གྲུབ་པ་ཐོབ་པ་དང་། ཇོ་བོ་རྗེའི་ཉེ་གནས་260

དགོན་པ་གོང་མ་སྒྲུབ་པ་བྱས་པའི་སློབ་མ་གཞན་པས་ཁོང་གིས་བླ་མའི་ཞབས་ཏོག་འབའ་ཞིག་བྱས་པས་རྟོགས་པ་བཟང་བར་་་་གྱུར་པ་དང་། ཆོས་རྗེ་ས་སྐྱ་བ་ཆེན་པོའི་སློབ་མ་དགེ་བཤེས་གཙུག་ཏོར་རྒྱལ་པོ་འདས་པའི་ཚེ། རིན་པོ་ཆེའི་ཁྲི་དང་གདུགས་དང་མེ་ཏོག་གི་ཆར་བབས་ནས་མཁའ་སྤྱོད་དུ་གཤེགས་པ་ཡུལ་བ་ཐམས་ཅད་ཀྱིས་མཐོང་བ་དང་། དགེ་བའི་བཤེས་གཉེན་ཉི་མ་འོད་ལ་རྫུ་འཕྲུལ་དང་མངོན་ཤེས་བྱུང་བ་སོགས་གཏམ་རྒྱུད་དེ་རྣམས་དྲན་པར་བྱས་ཏེ་དགའ་ཞིང་སྤྲོ་བཞིན་དུ་བླ་མའི་ཞབས་ཏོག་བྱེད་དགོས། སྔོན་ཇོ་བོ་རྗེ་གཤེགས་ཁར་སློབ་མ་རྣམས་འཚོགས་ནས་བླ་མ་མི་བཞུགས་པ་ལ་ཉེ་བར་སྣང་། བླ་མའི་སྲོལ་འཛིན་པ་སུ་ཡོད་ཅེས་གླེང་བའི་དུས་སུ་ནག་ཚོའི་ཞལ་ནས། ངས་ད་མི་ཤེས་ཏེ་ཆོས་ཐམས་ཅད་ཀྱི་ནང་ནས་ཡོན་ཏན་ཆེ་སྐྱེས་ཆུང་སྒྱེས་ཐམས་ཅད་བླ་མ་ལ་བརྟེན་ནས་སྒྱེ་བར་བཤད་འདུག་པས་བླ་མའི་ཞབས་ཏོག་འབྲོམ་སྟོན་པ་འདྲ་བ་རེ་སུས་ཀྱང་མ་གྲུབ།ཇོ་བོའི་སྲོལ་འཛིན་པ་ཞིག་འོང་ན་ཁོང་ལ་འོང་མཆི་གསུངས།ཡང་ཇོ་བོའི་སློབ་མ་རྣལ་འབྱོར་པའི་ཐུགས་དགོངས་ལ། ང་བསོད་ནམས་ཆུང་བས་བླ་མའི་ཞབས་ཏོག་བྱེད་བྱེད་ནས་སྒོམ་་་་པའི་དུས་མ་བྱུང་སྙམ་པའི་འདུ་ཤེས་ཤིག་བྱུང་བ་ན། ཇོ་བོའི་ཞལ་ནས། ལུས་ངག་ཡིད་གསུམ་བླ་མའི་ཞབས་ཏོག་ཏུ་བཀོལ་ན་261

བསྒོམས་ཀྱི་དམིགས་པ་གཞན་ནས་བཙལ་མི་དགོས་གསུངས་ཏེ།ཇོ་བོའི་མངོན་པར་མཁྱེན་པའི་ཞལ་ཏ་ཡིན་པར་གདའ། ཡང་རྣལ་འབྱོར་ཆེན་པོས་ཇོ་བོའི་ཞབས་ཏོག་མཛད་པ་ལ་ཁོང་ཀུན་གྱིས་སྒྲུབ་ཐབས་ཤིག་མ་ཞུས་པར་རྟ་ཕྱུགས་དེ་ཉ་ར་བྱེད་ཅིང་་་་་བསྡད་པས་ཅི་ཡང་མ་འོངས་སྙམ་ནས་རྩྭ་གཏུབ་ཅིང་ཡོད་ཙ་ན།སྟོན་་པའི་ཚེམས་དང་ཞལ་རྣམ་ནེམ་མཛད་ཅིང་བཀྱོན་ཐབས་སུ་ཡོན་ཏན་ཐམས་ཅད་བླ་མའི་ཞབས་ཏོག་བྱས་པ་ལས་འབྱུང་བ་ཡིན་ཏེ། སྒྲུབ་ཐབས་རེ་རེ་ཞུས་པས་ཅི་ཡང་མི་འོང་ཨང་བྱ་བ་ལན་གསུམ་གསུངས། དགེ་བཤེས་དགོན་པ་བའི་ཞལ་ནས། སློབ་དཔོན་སྟོན་པས་ལོ་ཙྪ་བྱས། སློབ་དཔོན་རྣལ་འབྱོར་པས་བླ་མའི་གཡོག་བྱས། ངས་དབེན་པར་རྩེ་གཅིག་ཏུ་སྒོམ་བྱས་པ་ལ་རྟོགས་པ་ཁོང་གཉིས་པོ་མཐོ་བར་འདུག་གསུངས། གྲུབ་ཐོབ་གླིང་ཆེན་རས་པས། ང་ལ་དུས་དེང་སང་ཇ་ཞིམ་པོ་རྒྱུན་མ་ཆད་པར་འཐུང་རྒྱུ་བྱུང་བ་འདི་སྔ་མོ་རྗེ་ཕག་མོ་གྲུ་པར་བཀའ་ཆོས་ཞུ་་་་་་་དུས་ཤིག་ལ་ཇ་ཁོག་མ་གང་ཕུལ་བ་ཡིན་ཏེ། དེའི་བསོད་ནམས་ཡིན་ནམ་སྙམ་གསུངས། དེས་ན་སྐལ་ལྡན་གྱི་སློབ་མ་རྣམས་ཀྱིས་དབེན་པར་བསྒོམས་པ་ལས་ཀྱང་མཚན་ལྡན་རྩ་བའི་བླ་མའི་་་་་་་ཞབས་ཏོག་བྱས་ན་ཉམས་རྟོགས་བཟང་པོ་དང་བསོད་ནམས་་་་་ཆེན་པོ་སྐྱེ་བས། དུས་དང་རྣམ་པ་ཐམས་ཅད་དུ་བླ་མའི་ཞབས་262

ཏོག་ཁོ་ན་ལ་བརྩོན་པར་བྱའོ། །སྔོན་རྗེ་བཙུན་གྲགས་པ་རྒྱལ་མཚན་གྱི་དྲུང་དུ། སློབ་མ་གཅིག་གིས། བླ་མའི་གསུང་བཞིན་ཚེ་འདིའི་འཁྲི་བ་བཅད། ཆུ་བུག་སྒོ་ལ་འདྲིལ་བ་བྱས་ནས་རྩེ་གཅིག་ཏུ་བསྒོམས་པས་བླ་མ་་་་་སངས་རྒྱས་སུ་མཐོང་བ་སོགས་ཀྱི་ཡོན་ཏན་མང་རབ་བྱུང་་་་་་་་་་ལགས་པ་བཀའ་དྲིན་ཆེ། ད་འདི་བཞིན་བྱས་ནས་བསྡད་ན་དགའ་འམ། མཚམས་བཏོན་ནས་སྐུ་མདུན་དུ་འོང་ན་དགའ་ཞུས་པས། རྗེ་བཙུན་གྱི་ཞལ་ནས་ང་འཕྲད་དུ་འོང་མི་དགོས། བླ་མའི་རྣལ་འབྱོར་སྒོམ་པ་དང་མ་བྲལ་ན་ཚེ་རབས་ཐམས་ཅད་དུ་བླ་མ་དང་མི་འབྲལ་བ་ཡིན་གསུངས། དེས་ན་བླ་མ་དང་འབྲལ་བ་མེད་པར་འདོད་པས་དུས་རྟག་ཏུ་བླ་མའི་རྣལ་འབྱོར་སྒོམ་པ་ལ་འབད་དགོས། ཡང་ཆོས་རྗེ་རྒོད་ཚང་པས་ཉམས་ལེན་མཐིལ་བླ་མའི་གསོལ་འདེབས་ལ་མཛད་པ་ལ། དགེ་སློང་སངས་རྒྱས་འོད་ཀྱིས། གསོལ་འདེབས་ཀྱི་ཕན་ཡོན་ཞུས་པ་ལ་འདི་ལྟར་གསུང་སྟེ། གསོལ་བ་བཏབ་པའི་ཕན་ཡོན་ནི། །སྤྱིར་ནི་བསམ་གྱིས་མི་ཁྱབ་ལགས། །མདོ་ཙམ་བསྡུ་ན་འདི་ཚོ་ཡིན། །གསོལ་བ་བཏབ་པའི་ཕན་ཡོན་ནི། །རྗེ་དང་ཐུགས་ཡིད་གཅིག་ཏུ་འདྲེས། །གསོལ་བ་བཏབ་པའི་ཕན་ཡོན་ནི། །ཐུན་མོང་མ་ཡིན་རྟོགས་པ་འཆར། །གསོལ་བ་བཏབ་པའི་ཕན་ཡོན་ནི། །རྒྱུན་ཆད་མེད་པའི་263

ཉམས་མྱོང་འོང་། །གསོལ་བ་བཏབ་པའི་ཕན་ཡོན་ནི། །དཀོན་མཆོག་ཐུགས་རྗེས་རྟག་ཏུ་སྐྱོབས། །གསོལ་བ་བཏབ་པའི་ཕན་ཡོན་ནི། །ཅི་བསམ་དགོས་འདོད་ལྷུན་གྱིས་གྲུབ། །གསོལ་བ་བཏབ་པའི་ཕན་ཡོན་ནི། །མཁའ་འགྲོ་ཆོས་སྐྱོང་བུ་བཞིན་གཟིགས། །གསུངས། དགེ་བཤེས་སྟོན་པའི་ཞལ་ནས། ངས་ནི་ཡི་དམ་ལྷ་ལ་གསོལ་བ་བཏབ་པ་ལས། ཨ་ཏི་ཤ་ལ་གསོལ་བ་བཏབ་པ་བྱེན་རླབས་ཆེ་བར་ཉམས་མྱོང་ཡོད་གསུངས། རོང་ཆུང་རས་པས། རྗེ་བཙུན་ལགས་བསྒོམས་པ་དང་བླ་མ་ལ་གསོལ་བ་བཏབ་པ་བོགས་གང་ཆེ་ལགས་ཞུས་པས། རྗེ་མི་ལའི་ཞལ་ནས། བླ་མ་མཚན་ལྡན་ཞིག་ལ་སློབ་མ་གུས་ལྡན་ཞིག་གིས་གསོལ་བ་བཏབ་ན་སྒོམ་ཞོར་ལ་འོང་གསུངས། དེས་ན་དུས་རྒྱུན་དུ་བླ་མ་ལ་གསོལ་བ་འདེབས་པ་གལ་ཆེ། གཞན་ཡང་བླ་མ་ལན་རེ་ཙམ་དྲན་པའི་ཕན་ཡོན་ནི། ཡེ་ཤེས་གསལ་བ་སྒྲོན་མེའི་རྒྱུད་ལས། གང་གིས་བསྐལ་པ་བརྒྱད་ཁྲི་བཞི་སྟོང་གི་བར་དུ་སྦྱིན་པ་བཏང་།ཚུལ་ཁྲིམས་བསྲུངས། བཟོད་པ་བསྒོམས། བརྩོན་འགྲུས་བརྩམས།བསམ་གཏན་ལ་མཉམ་པར་བཞག ཤེས་རབ་བསྐྱེད་པ་ལས།ལྷའི་སྐུ་མཚན་དང་དཔེ་བྱད་ཀྱིས་བརྒྱན་པ་སྐད་ཅིག་དྲན་པ་་་་་་བསོད་ནམས་ཆེ། དེ་བསྐལ་པ་བརྒྱད་ཁྲི་བཞི་སྟོང་གི་བར་དུ་བསྒོམ་པ་བས་བླ་མ་སྐད་ཅིག་དྲན་པ་བསོད་ནམས་ཆེའོ། །དེ་264

ཅིའི་ཕྱིར་ཞེ་ན། ཚེ་འདི་ཉིད་དུ་སངས་རྒྱས་པའི་ཕྱིར་རོ། །ཞེས་དང་། ཀུན་འདུས་ལས། གང་གིས་བསྐལ་པ་འབུམ་ཕྲག་ཏུ། །ལྷ་སྐུ་འབུམ་ཕྲག་བསྒོམ་པ་བས། །བླ་མ་དྲན་པ་བསོད་ནམས་མཆོག །བསོད་ནམས་འདི་ནི་ཕ་མཐའ་ཡས། །གསུངས། ཀྲི་ཡ་དཔུང་བཟང་གི་རྒྱུད་ལས། སྐྱེས་བུ་གང་ཞིག་འཆི་བའི་ཚེ བླ་མ་སྐད་ཅིག་དྲན་གྱུར་ན། །འཕོ་བ་ཀུན་གྱེ་མཆོག་ཏུ་འགྱུར། །སྐྱེས་བུ་དེ་ནི་མངོན་སངས་རྒྱས། །གསུངས། བླ་མ་མཐོང་བའི་ཕན་ཡོན་ནི། སྡོང་པོ་བཀོད་པ་ལས། དགེ་བའི་བཤེས་གཉེན་མཐོང་བ་ནི། ཡོན་ཏན་རིན་ཆེན་ཐམས་ཅད་ཀྱི་འབྱུང་གནས་སོ། །བྱང་ཆུབ་སེམས་དཔའི་སྤྱོད་པ་ཐམས་ཅད་ཡོངས་སུ་དག་ཅིང་ཡོངས་སུ་རྫོགས་པའི་རྒྱུའོ། །དྲན་པ་རྣམ་པར་དག་པ་བྱེད་པའོ། །གཟུངས་ཀྱི་དཀྱིལ་འཁོར་ལ་སྦྱོར་བའོ། །ཏིང་ངེ་འཛིན་གྱེ་སྣང་བ་བསྒྱེད་པའོ། །སངས་རྒྱས་མཐོང་བ་སྒྲུབ་པའོ། །སངས་རྒྱས་ཀྱི་ཆོས་ཀྱི་སྤྲིན་གྱེ་ཆར་འབབ་པའོ། །ཞེས་དང་། གྲོ་ལུང་པའི་བསྟན་རིམ་ལས། དེ་མཐོང་བས་ཀྱང་ཡོན་ཏན་རིན་ཆེན་ཚོགས། །ཀུན་འབྱུང་རྒྱལ་སྲས་སྤྱོད་པ་རྫོགས་པའི་རྒྱུ། །དྲན་དང་ཏིང་འཛིན་གཟུངས་སོགས་འགྲུབ་པ་སྟེ། །སངས་རྒྱས་མཐོང་ཞིང་དོན་ཆེན་ཀུན་རྫོགས་འགྱུར། །གསུངས། ཕ་དམ་པའི་ཞལ་ནས། ཡི་དམ་གྱེ་ལྷ་བརྒྱའི་ཞལ་མཇལ་བ་ལས། བླ་མའི་ཞལ་རས་265

ལན་གཅིག་མཇལ་བ་ཕན་ཡོན་ཆེ་སྟེ་བོད་བླུན་པོ་ཚོས་མ་གོའགྲངས་པའི་མི་ལ་མར་ཟན་བརྒྱ་བྱིན་པ་ལས། ལྟོགས་པའི་མི་ལ་ཟན་ཆང་གཅིག་བྱིན་པ་བསོད་ནམས་ཆེ་སྟེ་བོད་བླུན་པོ་ཚོས་མ་གོ་གསུངས་སྐད། དེས་ན། དུས་རྟག་ཏུ་བླ་མ་ཡིད་ལ་ཡང་ཡང་དྲན་ཞིང་ཞལ་མཇལ་ཕྱག་དབང་ཞུ་བ་ལ་ཡང་བརྩོན་པར་བྱའོ། །ཡང་སྐུ་བཞེངས་པ་དང་མཆོད་ཅིང་བསྟོད་པའི་ཕན་ཡོན་ནི། ཨ་ཏི་བཀོད་པའི་རྒྱུད་ལས། འཇིག་རྟེན་ཁམས་ནི་ཐམས་ཅད་ཀྱི། །གསེར་དངུལ་ལ་སོགས་རྒྱུ་ལས་ནི། །སངས་རྒྱས་དཔག་ཏུ་མེད་པ་ཡི། །སྐུ་གཟུགས་གྲངས་མེད་བྱས་པ་བས། །བླ་མའི་སྐུ་འབག་སུས་བྲིས་པ། །འདི་ནི་བསོད་ནམས་ཁྱད་པར་འཕགས། །བརྒྱ་སྟོང་ཁྲི་འབུམ་ཆར་མི་ཕོད། །གང་གིས་བླ་མའི་སྐུ་འབག་ལ། །མཆོད་ཅིང་བསྟོད་པ་སུས་བྱས་པ། །རྡོ་རྗེ་འཆང་ལ་བསྐལ་པ་བརྒྱར། །མཆོད་ཅིང་བསྟོད་པའི་བསོད་ནམས་ཆེ། །འབུམ་ཕྲག་སུམ་ཅུ་རྩ་ལྔ་ཡང་། །ཕོད་ཅིང་མཉམ་པ་མ་ཡིན་ནོ། །གསུངས། འདས་མཆོད་བྱས་པའི་ཕན་ཡོན་ནི། བླ་མའི་ཡོན་ཏན་ཡོངས་སུ་བཟུང་བའི་རྒྱུད་ལས། བླ་མ་འདས་ནས་གདུང་བས་མཆོད་བྱས་ན། །དགེ་བའི་རྣམ་སྨིན་བླ་མའི་རྗེས་འབྲང་སྟེ། །ཐུགས་ཀྱི་དགོངས་པ་གོང་དུ་ཡོངས་རྫོགས་ཤིང་། །སློབ་མས་བླ་མའི་རྣམ་ཐར་བསྙེག་པར་འགྱུར། །ཞེས་དང་། ཨ་ཏི་བཀོད་པའི་རྒྱུད་ལས། འདས་པའི་ལོ་266

ཟླ་ཚེས་གྲངས་ལ། །མ་ནོར་བ་ནི་བརྩིས་བྱས་ནས། །མཆོད་པའི་རྣམ་པ་སུས་བྱས་པ། །ཚོགས་གཉིས་རབ་ཏུ་རྫོགས་པ་དང་། །ཚེ་འདིར་ལོངས་སྤྱོད་འཕེལ་བར་འགྱུར། །ཞེས་དང་། ཤ་ར་བའི་ཞལ་ནས། འདུས་བྱས་ཀྱི་དགེ་བ་ལ། དགེ་བའི་བཤེས་གཉེན་ལ་འདས་མཆོད་བྱས་པ་བསོད་ནམས་ཆེ་གསུངས། དེས་ན་བླ་མའི་སྐུ་བཞེངས་པ་དང་། སྐུ་གཟུགས་ལ་མཆོད་ཅིང་བསྟོད་པ་དང་།ཞིང་བརྗེས་དུས་འདས་མཆོད་ཀྱང་ཕུན་སུམ་ཚོགས་པ་བྱའོ། །ཡང་བླ་མ་བསྟེན་ཚུལ་ཅུང་ཟད་རེ་ལོག་ན་ཡང་དོན་མི་་་་་་་་་འགྲུབ་སྟེ། ཌོ་བྷི་ཏེ་རུ་གས་དང་པོ་ཕྱུགས་རྫི་བྱེད་པའི་དུས་སུ།ནཱ་རོ་པ་ཆེན་པོ་ལ་དད་ནས་ཡང་ཡང་མཇལ་བས། ནཱ་རོ་པའི་ཞལ་ནས། ཁྱོད་ང་ལ་དད་དམ་གསུངས། དད་ལགས་ཞུས་པས།འོ་ན་ཆང་ཞིག་ཁྱེར་ལ་ཤོག་གསུངས། བྱིན་པས་དེའི་ནུབ་འཁོར་ལོ་བདེ་མཆོག་གི་དབང་བསྐུར་བས། དབང་ཐོབ་པ་དང་གྲུབ་པ་ཐོབ་པ་མཉམ་དུ་བྱུང་། དེའི་ཚེ་བྲམ་ཟེ་ཞིག་ཌོ་བྷི་པ་ལ་དད་ནས་ཆོས་ཞུ་ཟེར་བ་ལ། བླ་མ་ཌོ་བྷི་པའི་ཞལ་ནས། བྲམ་ཟེ་ལ་ང་རྣལ་འབྱོར་པའི་ཕྱིའི་ཀུན་སྤྱོད་ལ་མ་དད་ན་ཡོན་ཏན་འགྲིབ་པ་ཡིན་ནོ་གསུངས། བྲམ་ཟེས་ཌོ་སྙི་པ་བསྟེན་ནས་ཛུ་འཕྲུལ་དང་མངོན་ཤེས་ཐོབ་ཅིང་། བླ་མ་ལ་བསྙེན་བཀུར་ཚུལ་བཞིན་དུ་བྱེད་པའི་ཚེ། བླ་མས་ཆང་གསོལ་བའི་ཞལ་སྐྱུགས་ཅུང་ཟད་བྲམ་ཟེའི་མགོ་267

ལ་ཕོག་པ་བྲམ་ཟེ་གཞན་ཞིག་གིས་མཐོང་བ་དེ་ན་རེ། དེ་འདྲ་ཁྱོད་ཀྱི་བླ་མ་ཡིན་ནམ་ཟེར་བ་ལ། ཁོས་ངའི་བླ་མ་མིན་བྱས་པས།ཁོའི་རྒྱུད་ཀྱི་མངོན་ཤེས་དང་རྫུ་འཕྲུལ་ཐམས་ཅད་དུང་གི་རྡུལ་ཕྱིས་པ་བཞིན་དུ་སོང་ངོ་། །ཡང་སྣར་ཐང་པའི་ལམ་མཆོག་འགྲེལ་བ་ལས། བླ་མ་རིགས་ངན་གྱི་ཁྲིའི་དྲུང་ན་སློབ་མ་རྒྱལ་པོ་ཡོད་པའི་མགོ་ཐོག་ཏུ་བླ་མའི་སྐྱུག་པ་བྱུང་བ་ལ་བྱིན་རླབས་བྱུང་སྙམ་པའི་དད་གུས་ཀྱིས་རྐང་མགྱོགས་ཀྱི་དངོས་གྲུབ་ཐོབ་ཅིང་།དེ་ནས་མི་མང་པོས་བསྐོར་བའི་ཚེ། བླ་མ་བྱོན་པ་ལ་ཡིད་ཀྱིས་དད་གུས་བྱས། དངོས་སུ་མིས་འཕྱས་དོགས་ནས་ཕྱག་མ་བྱས་པས་དངོས་གྲུབ་ཡལ་སྐད། སྔོན་སློབ་དཔོན་འཇམ་དཔལ་བཤེས་གཉེན་གྱེས་དཀྱིལ་འཁོར་མངོན་སུམ་དུ་བསྟན་ནས་་་་་་་་་སངས་རྒྱས་ཡེ་ཤེས་ཞབས་ལ་ཁྱོད་ཐོག་མར་ལྷའམ་ང་ལ་ཕྱག་་་་་་བྱེད་གསུངས་པས། ད་ལམ་ལྷ་གལ་ཆེ་སྙམ་ནས་ཕྱག་མཛད་པས་ལྷ་མེད་སོང་། གཟོད་བླ་མ་རང་ལ་ཕྱག་བྱས་པས་དངོས་གྲུབ་ཐོབ་པར་གསུངས། དེས་ན་རང་རེ་ལ་དུས་གསུམ་སངས་རྒྱས་རྣམས་ལས་ཀྱང་བླ་མ་དགེ་བའི་བཤེས་གཉེན་རྣམས་བཀའ་དྲིན་དང་བྱིན་རླབས་ཆེ་བ་ཡིན་པས། བླ་མ་བཞེངས་ཤིང་ཕེབས་པའི་དུས་ཕྱག་དང་ལྡང་བ་ཙམ་ཡང་མ་བྱས་པར་བསྡད་ན་ཡང་ཉེས་དམིགས་ཆེ་བས་དུས་རྟག་ཏུ་བླ་མ་ཕྱག་མཆོད་ཞིང་གི་མཆོག་ཏུ་268

གོ་ནས་ཕྱག་འཚལ་ཞིང་སྐོར་བ་བྱེད་པ་དང་། མཆོད་བསྟོད་བཀུར་བ་ལ་འབད་པར་བྱའོ། །སྔོན་སངས་རྒྱས་ཡེ་ཤེས་ཀྱིས་འཁོར་ལྔ་བརྒྱ་ཙམ་ལ་ཆོས་འཆད་པའི་ཚེ། འཇམ་དཔལ་བཤེས་གཉེན་ཐག་རིང་པོ་ནས་བྱོན་པ་མ་གཟིགས་པ་ལྟར་སྤྱན་བྱོལ་་་་་་བས་སྤྱན་གཉིས་ས་ལ་ལྷུང་། གསོལ་བ་བཏབ་པས་ཡེ་ཤེས་ཀྱི་སྤྱན་གནང་སྐད། སྔོན་གླིང་རས་པས་ཕྱག་རྒྱ་མ་བསྟེན་པ་ལ། བླ་མ་ཁྱུང་མཚངས་པ་མ་མཉེས་པར་བཀའ་བཀྱོན་འགའ་ཡར་་་་་་་་གནང་བ་ལན་ཅིག་མ་དད་པ་ཞིག་བྱུང་། རྒྱུ་དེ་ལ་བརྟེན་ནས་ད་ལྟ་མི་ཁ་ཅུང་ཟད་རེ་ཟེར་བ་ཡང་དེས་ལན་སྙམ་གསུངས། ཡང་སྔོན་སློབ་དཔོན་ནག་པོ་སྤྱོད་པ་དང་། པཎྜི་ཏ་རྒྱལ་བའི་ལྷས་བླ་མའི་བཀའ་བཅག་ནས་སྤྱོད་པ་ལ་བྱོན་ནས། གཉིས་ཀ་ལ་ཁྲག་ཐུར་དུ་ཟགས་ཏེ་གྲོངས་པའི་ཚུལ་བསྟན། དེས་ན་བླ་མ་ལ་མ་དད་པ་ཅུང་ཟད་རེ་དང་། བཀའ་ལན་རེ་ཙམ་བཅག་ན་ཡང་ཉེས་དམིགས་ཆེ་བས། དུས་ཀུན་དད་ཅིང་གུས་པའི་སྒོ་ནས་བླ་མའི་བཀའ་བཞིན་སྒྲུབ་པ་གཅེས་སོ། །སྔོན་འཕན་ཡུལ་ནང་ན་ཇོ་གདན་པ་ཞིག་གིས་མི་བསད་་་་་་་པས་ཚོགས་གྲལ་ནས་ཕུད་པས། དེ་ཕུ་མདོ་ན་ཆུང་མ་ཞིག་དང་འདྲེས་ཡོད་པ་ལ། ལན་ཅིག་སྤྱན་སྔེ་ཚུལ་ཁྲིམས་འབར་དང་མཇལ་བས་སྤྱན་སྔ་བས་ལས་རྒྱུ་འབྲས་གསུངས་ནས། མདོ་269

འགག་བླ་མ་དམ་པ་ཞིག་བསྟེན་དགོས་ཚུལ་ཞིབ་པར་གསུངས་་་་པས། ཇོ་གདན་གྱི་བསམ་པ་ལ་བླ་མ་འདི་ཚོ་མི་མགོ་བསྐོར་བའི་རྫུན་ལབ་པ་ལ་ནི་མཁས་པར་གདའ། འོན་ཀྱང་རྭ་སྒྲེང་དུ་འབྲོམ་གྱི་སྐུ་མདུན་དུ་ཕྱིན་པ་ཞིག་བྱས་ནས་དད་པ་ཞིག་སྐྱེ་ཨེ་ཐུབ་་་་་་་བསམས་ནས་ཕྱིན་པས། འབྲོམ་འདས་པ་དང་ཐུག དེ་ནས་དགེ་བཤེས་དགོན་པ་བ་དང་མཇལ་བས། དགེ་བཤེས་དགོན་པ་བས་ཆོས་གསུངས་པ་ཐམས་ཅད་ལ་ཁོ་ཡིད་མ་ཆེས་ཏེ། ལན་ཅིག་ཚོགས་གཅིག་ན། འདི་འོག་སྟོང་ཕྲག་ཉི་ཤུ་ན། །མནར་མེད་དཔའ་བོ་དེ་ཙམ་མོ། །གསུངས་པས། དེར་ཇོ་གདན་ཡིད་མ་ཆེས་ཏེ། འདི་འོག་དཔག་ཚད་སྟོང་ཕྲག་ཉི་ཤུ་ན་མི་སུ་ཕྱིན་ནས་མནར་མེད་པ་ཡོད་པ་མཐོང་བ་ལགས་ཞུས་པས། དགེ་བཤེས་དགོན་པ་བ་རེ་ཤིག་སྤྱན་ཆབ་ཀྱིས་བརྣངས་ནས་ལན་མ་ཐེབས་པས། དགེ་བཤེས་གར་སྡེ་དེ་ཐམས་ཅད་མཁྱེན་པས་གསུངས་པ་ཡིད་ཆེས་ཀྱི་གནས་སུ་གཟུང་དགོས་པ་མ་གཏོགས། དེ་ན་ཕྱིན་མཁན་གྱིས་བཤད་པ་ལ་ཡིད་བརྟན་བྱས་པ་མིན་བྱས་པས། ཇོ་གདན་དེས། དེས་ན་ཐམས་ཅད་མཁྱེན་པ་ཡང་ ཐམས་ཅད་་ མཁྱེན་པ་ཡིན་ཞེས་མནའ་ཨེ་ཐོན་ཟེར་ནས་ལངས་སོང་། ཕྱིས་ཇོ་གདན་དེ་ལ། རྒྱལ་གསེར་ཁང་པའི་བན་དེ་ཞིག་གིས། ཁྱོད་དགེ་བཤེས་དགོན་པ་བ་ལ་དད་པ་སྐྱེས་སམ་བྱས་པས། དགེ་བཤེས་270

དགོན་པ་བ་དེ་རྫུན་མ་རླབས་པོ་ཆེ་ཞིག་འདུག ཁོ་དེ་ངུ་བ་སྐད་མང་པོ་བྱེད་འདུག་སྟེ། ཕོ་ཁྱོ་ག་ང་མགོ་བསྐོར་ཐུབ་པ་ཞིག་མིན་ཟེར། དེས་ན་ཁྱོད་དགོན་པ་བ་ལ་དད་པ་ཡོད་དམ་དྲིས་པས། ཁོ་ན་རེ། དད་པའམ་དེ་ཅི་ལ་ཟེར་མི་ཤེས། སྤྱིར་ཆོས་སྒོར་ཞུགས་པ་དང་། བསྙེན་རྫོགས་བྱས་པ་དང་། སྦྱང་བ་བྱས་པ་དང་། ཆོས་ཞུས་པ་ཐམས་ཅད་ལས་བྱང་ཆུབ་བཟང་མོ་དང་ནུབ་གཅིག་་་་་་་ཉལ་བ་གཉིས་ནུབ་གཅིག་ཉལ་བ་དེ་ལ་དགའ་བ་བྱུང་ཟེར།གཏམ་དེ་ཁམ་པ་ལུང་པས་གསན་པས་ཞག་བཅུའི་བར་དུ་རྣལ་ཡེ་མ་བྱུང་བར་བཤུམས་གདའ། དེས་ན་ཇོ་གདན་པ་དེ་འདྲ་བ་ཞིག་ཏུ་ནམ་ཡང་མི་འགྲོ་བའི་སྨོན་ལམ་འདེབས་དགོས། མདོར་ན་བླ་མ་བསྟེན་དུས་བཀའ་བཀྱོན་གནང་ཡང་དད་ལོག་མི་བྱེད་ཅིང་། བླ་མ་ཁུར་དུ་མ་སོང་རྒྱན་དུ་འགྲོ་བ་ཞིག་བྱ་དགོས་ཏེ།གཙང་པ་རྒྱ་རས་ཀྱི་ཞལ་ནས། བདེ་སྐྱིད་འཛོམས་ཙ་ན་ཁ་པོ་སུས་ཀྱང་ཐོངས། སྡུག་ཐུག་ཙ་ན་ཁ་པོ་ཐོན་པ་ཞིག་གྱིས། བླ་མས་ཐུགས་ལ་འདོགས་ཙ་ན་མོས་གུས་སུ་ཡང་སྐྱེ། བཀའ་བཀྱོན་བཏང་ཙ་ན་དད་པ་མ་ལོག་པ་ཞིག་གྱིས། འགལ་རྐྱེན་མེད་དུས་ཇོ་བཟང་སུ་ཡང་ཡོང་། རྐྱེན་ངན་བྱུང་ཙ་ན་གཉེན་པོས་སླེབ་པ་ཞིག་གྱིས་གསུངས། དགེ་བཤེས་དོལ་བས། ཕུ་ཆུང་བ་ལ་བླ་མ་བསྟེན་ཚུལ་ཞུས་པས། དགེ་བཤེས་པའི་ཞལ་ནས། བླ་མ་བསྟེན་271

པའི་དུས་ན། དགེ་བའི་བཤེས་གཉེན་གྱི་རྒྱན་དུ་འགྱུར་བར་བྱ་ཡི།ཁུར་དུ་འདུག་པ་མི་བྱ་གསུངས། དེའི་དོན་ནི། དཔེར་ན་རྒྱན་བཟང་པོ་བཏགས་པའི་མི་དེ་རྒྱན་གྱིས་སྐྱོ་བར་མི་འགྱུར་གྱི། རྒྱན་ཡོད་པ་དེ་སྲིད་དུ་དགའ་བར་འགྱུར་བ་བཞིན་དུ། བླ་མའི་དྲུང་ན་འདུག་པའི་དུས་སུ། བླ་མ་དགྱེས་པར་འགྱུར་བ་བྱ་ཡི། སྐྱོ་བར་འགྱུར་བ་མི་བྱ་གསུངས། དེས་ན་རྒྱལ་བའི་གསུང་རབ་བླ་མ་གོང་མ་རྣམས་ཀྱི་གསུང་བཞིན་མཚན་ལྡན་གྱི་བླ་མ་ཚུལ་བཞིན་དུ་་་་་་བསྟེན་པ་ལ་འབད་པར་བྱའོ། །དེ་ལྟར་མཚན་ལྡན་གྱེ་བླ་མ་བསམ་སྦྱོར་གཉིས་ཀྱི་སྒོ་ནས་་་་་་ཚུལ་བཞིན་དུ་བསྟེན་ནས། ཐོས་པ་བྱེད་དགོས་ཏེ། སྔོན་འདས་པའི་དུས་དྲང་སྲོང་ཆེན་པོ་མཆོག་ཅེས་བྱ་བ། མངོན་པར་ཤེས་པ་ལྔ་དང་ལྡན་པ་རྟག་ཏུ་བྱམས་སྙིང་རྗེ་དང་ལྡན་པ་ཞིག་བྱུང་བ་་་་ལས། དེས་འདི་སྙམ་དུ་འདི་ཙམ་གྱིས་སེམས་ཅན་རྣམས་ཀྱི་ཉོན་མོངས་པ་སེལ་ཡང་མི་ནུས། འཕགས་པའི་ལྟ་བ་བསྐྱེད་ཀྱང་མི་ནུས་སོ། །འཕགས་པའི་ལྟ་བ་གང་ལས་སྐྱེ་ན་མང་དུ་ཐོས་པ་དང་།ཚུལ་བཞིན་དུ་སོ་སོར་རྟོག་པ་ལས་སྐྱེ་བས་ཐོས་པས་བཙལ་ལོ་་་་་སྙམ་དུ་བརྩོན་པ་ན། སངས་རྒྱས་བཅོམ་ལྡན་འདས་མཐོང་སྟེ་ཆོས་དུ་མ་བསྟན་ནས། ཁྱོད་རྟག་ཏུ་འདུ་འཛི་མེད་པར་ཚུལ་བཞིན་དུ་སོ་སོར་རྟོག་པ་ལ་བརྩོན་པར་བྱ་ཞེས་གསུངས། ཡང་272

སངས་རྒྱས་བཅོམ་ལྡན་འདས་ལ། འཁོར་རྣམས་ཀྱིས་སྦྱིན་པ་དང་། ཚུལ་ཁྲིམས་གཉིས་དང་། ཐོས་པ་བསོད་ནམས་གང་ཆེ་ཞུས་པའི་ལན་དུ་རིགས་ཀྱི་བུ་འདི་ལྟ་སྟེ། དཔེར་ན་རིའི་རྒྱལ་པོ་རི་རབ་ཀྱི་མདུན་ན་ཡུངས་འབྲུ་གཅིག་འདུག་པ་བཞིན་དུ་སྦྱིན་པའི་ཚོགས་དང་ཚུལ་ཁྲིམས་ཀྱང་དེ་དང་འདྲ་བར་བལྟ་བར་་་་་་་བྱའོ། །རིའི་རྒྱལ་པོ་རི་རབ་ཇི་ལྟ་བ་བཞིན་དུ་ཐོས་པའི་ཚོགས་ལྟ་བར་བྱའོ། །རིགས་ཀྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་རྣམས་ཀྱིས།ཐོས་པའི་ཚོགས་ལ་བརྩོན་པར་བྱའོ། །གསུངས། འོད་སྲུངས་ཀྱི་ལེའུ་ལས། འོད་སྲུངས་འདི་ལྟ་སྟེ། དཔེར་ན་སྤྲིན་མེད་ཅིང་གནམ་ཐང་བའི་ནམ་མཁའ་ལ་ནི་ཆར་འབབ་པའི་རྒྱུ་མེད་དོ། །འོད་སྲུངས་དེ་བཞིན་དུ་བྱང་ཆུབ་སེམས་དཔའ་ཐོས་པ་ཉུང་བ་ལའང་དམ་པའི་ཆོས་ཀྱི་ཆར་འབབ་པའི་རྒྱུ་མེད། དེ་ལ་འདི་སྐད་ཅེས་བྱ་སྟེ། དཔེར་ན་སྤྲིན་མེད་གནམ་ཐང་ནམ་མཁའ་ལ། །ཆར་འབབ་པ་ནི་ནམ་ཡང་མི་དམིགས་སོ། །དེ་བཞིན་བྱང་ཆུབ་སེམས་དཔའ་ཐོས་ཉུང་ལ། །ཆོས་སྟོན་ནམ་ཡང་དམིགས་པར་མི་འགྱུར་རོ། །འོད་སྲུངས་འདི་ལྟ་སྟེ། དཔེར་ན་སྤྲིན་ཆེན་པོ་ལས་བྱུང་བའི་ཆར་གྱི་རྒྱུན་ནི་ལོ་ཏོག་ཐམས་ཅད་མངོན་པར་འབབ་བོ། །འོད་སྲུངས་དེ་བཞིན་དུ་བྱང་ཆུབ་སེམས་དཔའ་སྙིང་རྗེ་ཆེན་པོ་དང་273

ལྡན་པ་དང་། མང་དུ་ཐོས་པའི་ཆོས་ཀྱི་སྤྲིན་ལས་བྱུང་བའི་དམ་པའི་ཆོས་ཀྱི་ཆར་ཡང་སེམས་ཅན་ལ་མངོན་པར་འབབ་བོ དེ་ལ་འདི་སྐད་ཅེས་བྱ་སྟེ། དཔེར་ན་སྤྲིན་ཆེན་གློག་དང་བཅས་པ་ལས། །ཆར་བ་འབབ་པས་ལོ་ཏོག་ངོམས་པར་བྱེད། །དེ་བཞིན་བྱང་ཆུབ་སེམས་དཔའི་དམ་ཆོས་ཀྱི། །སྤྲིན་བྱུང་ཆོས་ཀྱིས་སེམས་ཅན་ཚིམ་པར་བྱེད། །གསུངས། ཡང་སྔོན་བཅོམ་ལྡན་འདས་ཀྱིས་ཆོས་གསུངས་པའི་སྒྲ་ངང་པ་ལྔ་བརྒྱས་ཐོས་པས་དད་ནས་ཤི་་་་་་འཕོས་མ་ཐག་སུམ་ཅུ་རྩ་གསུམ་གྱི་ལྷར་སྐྱེས་པ་ལ། ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་འཇིག་རྟེན་དུ་གཤེགས་པ་ནི་ངོ་མཚར་རྨད་དེ། ཆོས་ཀྱི་ཆར་གྱིས་ངོམས་པ་མ་མཆིས་སོ། །ཆུང་ངུ་ན་དུད་འགྲོའི་སྐྱེ་གནས་ལྟ་བུ་ཡང་ཆོས་ཐོས་པས་བསོད་ནམས་ཐོབ་ན་མི་ལྟ་ཅི་་་་་སྨོས་ཏེ། དད་པའི་སེམས་ཀྱིས་གཟུངས་སུ་བཟུང་བའི་བསོད་ནམས་ཀྱི་འབྲས་བུ་དེ་བས་བརྒྱ་སྟོང་གི་ལྷག་སྟེ་དཔེར་མ་མཆིས་སོ་གསུངས།སྔོན་སངས་རྒྱས་འོད་སྲུངས་འཇིག་རྟེན་དུ་བྱོན་དུས་ཆོས་ཀྱི་འཁོར་ལོ་བསྐོར་བ་ན། མི་གཉིས་ཀྱིས་བསྙེན་གནས་བླངས་ཏེ་བསྲུང་བ་ལས། གཅིག་གིས་གཙང་མར་བསྲུངས་པས་འཁོར་ལོས་བསྒྱུར་པའི་རྒྱལ་པོར་གྱུར། གཅིག་གིས་བསྙེན་གནས་རལ་274

བས་ཀླུར་སྐྱེས་པ་ལས། བསྙེན་གནས་ཀྱི་དཔེ་བླངས་ནས་ཡང་བསྙེན་གནས་བསྲུངས་པས། ཕྱིས་ལྷར་སྐྱེས་ནས་སྟོན་པ་མཆོད་དུ་བྱུང་བ་ལ་ཆོས་བསྟན་པས་འཁོར་བའི་རྒྱ་མཚོ་ལས་ཐར།འཕགས་པའི་གོ་འཕང་ཐོབ་སྐད། ཡང་གཅིག་གིས་སངས་རྒྱས་འོད་སྲུངས་ཀྱི་དུས་སུ། དགེ་བསྙེན་གྱི་བསླབ་པ་ཉམས་པས་ནེ་ཙོར་སྐྱེས་ནས། སངས་རྒྱས་ཤཱཀྱ་ཐུབ་པ་དང་མཇལ་ཏེ་སེམས་དད་ཅིང་གུས་པར་གྱུར་པ་ལས། རེ་ཞིག་ན་ཁྲས་བསད་དེ་ཤི་བར་གྱུར་པ་ལྷར་སྐྱེས་ནས། སྟོན་པ་ལས་ཆོས་མཉན་པས་འཕགས་པ་ཐོབ་སྐད། ཡང་སུམ་ཅུ་རྩ་གསུམ་གྱི་ལྷ་ནོར་བུ་དྲི་མ་མེད་པ་ཞེས་བྱ་བ་དེས་སྔོན་ཕ་བསད་པ་ལས། འཆི་ཁར་བཤེས་གཉེན་དམ་པ་དང་འཕྲད་པའི་མཚམས་སྦྱོར་ཁྱད་པར་ཅན་བྱུང་བ་དང་། སྔོན་གྱི་དགེ་བའི་ལས་ཤིག་གིས་ཐོག་མར་ལྷར་སྐྱེས།ཕྱིས་དམྱལ་བར་སྐྱེས་ཏེ་ངན་སོང་དང་མི་ཁོམ་པར་གཏན་་་་་་་་་་འཁྱམ་ལྟ་བུར་བྱ་དགོས་པ་ལས། དེ་ལ་སོགས་པའི་སེམས་ཅན་གྱི་ཕྱིར་སྤྱོད་རྒྱུད་གསུངས་ཤིང་། དེ་དམྱལ་བར་སྐྱེ་བ་ལ་བརྒྱ་བྱིན་གྱིས་ཆོས་གསུངས་པ་དག་བྱས་པས། དེ་དགའ་ལྡན་གྱི་ལྷར་སྐྱེས་གསུངས། ཡང་སྔོན་སངས་རྒྱས་བཅོམ་ལྡན་འདས་འཇིག་རྟེན་ཁམས་འདིར་བྱོན་ནས་ཆོས་ཀྱི་འཁོར་ལོ་བསྐོར་བའི་དུས་སུ། ལྷ་མིས་གཙོ་བྱས་པའི་ལས་དང་སྐལ་བར་ལྡན་པའི་གདུལ་བྱ་མང་275

པོས་བཀའ་ཆོས་ཐོས་པས་སྐད་ཅིག་ཙམ་དང་། དར་ཅིག་ཙམ་བསྒོམས་པས་ཀྱང་དགྲ་བཅོམ་པའི་གོ་འཕང་ཐོབ་པ་དང་། རྗེས་སུ་ཉེ་གནས་ཀུན་དགའ་བོས་ཀྱང་ཞག་བདུན་ཙམ་ལས་བསྒོམ་མ་དགོས་པར་དགྲ་བཅོམ་པ་ཐོབ་པར་གསུངས། དེས་ན་མཚན་ལྡན་གྱི་བླ་མ་དམ་པའི་ཞབས་དྲུང་ནས་ཐེག་པ་ཆེན་པོའི་བཀའ་ཆོས་ཞུས་ནས་ཉན་པ་ལ་བརྩོན་པར་བྱའོ། །ཡང་སྔོན་ཚོང་དཔོན་ཞིག་རྒྱ་གར་མཐའ་ཕྱོགས་ཤིག་ལ་་་་་་་་ཚོང་དུ་འགྲོ་བར། ནང་མི་རྣམས་ཀྱིས་ནོར་དངོས་པོ་འདི་འདྲ་ཁྱེར་ཤོག་ཅེས་གཉེར་གདམས་བྱས་པའི་ཚེ། ནེ་ཙོ་སྨྲ་མཁན་ཞིག་ཡོད་པ་དེ་ལ། དངོས་པོ་གང་ཁྱེར་ཡོང་དགོས་བྱས་པས། ནེ་ཙོ་ན་རེ། གཞན་གང་ཡང་མི་དགོས། ལམ་ཁར་ནེ་ཙོའི་ཁྱུ་ཆེན་པོ་ཞིག་དང་འཕྲད་བྱུང་ན། དེའི་དབུས་སུ་སོང་ལ། ནེ་ཙོ་སྨྲ་མཁན་གྱེས་ཁྱེད་རྣམས་ཁམས་བཟང་ཞིང་བཟའ་ཤིང་གི་ར་བ་ན་གང་སྐྱིད་སྐྱིད་བྱས་སྡོད་པ་དགའ་སྟེ། ང་མིའི་ལག་ཏུ་ཇེབས་ནས་སྦུབས་ཤིན་ཏུ་ཐུམས་པ་ཞིག་འདུག་པས། དེ་ལས་ཐར་པའི་ཐབས་གང་འདྲ་བྱས་ན་དྲག་གམ་ཞེས་འཕྲིན་བསྐུར་བྱུང་ཞེས་ལབ་རོགས་་་་གྱིས་བྱས་སོ། །དེ་ནས་ཚོང་དཔོན་ལམ་དུ་ཐོན་ནས་ཟླ་ཤས་སོང་ཚེ་ནེ་ཙོའི་ཁྱུ་ཆེན་པོ་ཞིག་དང་འཕྲད་དེའི་དབུས་སུ་སོང་ནས་་་་་འཕྲིན་བསྐྱལ་བའི་ཚེ། ནེ་ཙོ་དེ་རྣམས་ཀྱི་ནང་ནས་གཅིག་སེམས་276

སྡུག དྲན་མེད་བརྒྱལ་བ་ལྟ་བུའི་གཤོག་པ་ལྟེབ་སྟེབ་བྱེད་ཅིང་སྐད་ཅིག་ལ་ལྗོན་ཤིང་རྩེ་ནས་ས་ལ་ལྷུང་སྟེ་ཤི་སོང་བ་ལྟར་བྱས་པས། ཚོང་དཔོན་གྱིས་འཕྲིན་བསྐྱལ་བ་དྲན། སྡིག་པ་ཆེན་པོ་བསགས་སྙམ། འགྱོད་བཞིན་ཚོང་ལ་ཕྱིན་ཚོང་ཐེབས་ནས་ནང་དུ་འཁོར་བ་དང་། ནེ་ཙོ་སྨྲ་མཁན་གྱིས་འཕྲིན་ཨེ་བསྐྱལ་བྱས་ཚེ།ཚོང་དཔོན་གྱིས་འཕྲིན་བསྐྱལ་ཏེ། ཐོས་མ་ཐག་ནེ་ཙོ་གཅིག་ཤི་སོང་བྱས་པས། དེ་ཐོས་པ་དང་དུས་མཉམ་ནེ་ཙོ་སྨྲ་མཁན་དེ་ཡང་སྡུག་བསྔལ་བའི་ཉམས་དང་བཅས་ཏེ་ཚང་ནང་ནས་གློ་་་་་་་བུར་དུ་ཤི་སོང་བ་ལྟར་བྱས་ཚེ། ཚོང་དཔོན་དེ་ཡང་འགྱོད་པ་རྟས་མི་ཟིན་པ་བྱུང་ནས། ང་ཡིས་འཕྲིན་དེ་འདྲ་གང་དུ་བསྐྱལ་བའི་ས་དེར་སྡིག་པ་ཚབས་ཅན་བསགས། ད་ཆ་ངས་ནེ་ཙོ་སྙིང་རྗེ་བ་འདི་ཡང་མེད་པར་བྱས་ཚར་སྙམ། ཚང་ནས་ཕྱིར་བཏོན་འགྲམ་དུ་ངུ་བཞིན་བསྡད་པས། ནེ་ཙོ་ཤི་རྫུ་བཏབ་པ་ལས་ལངས་ཏེ་བཏབ་བཏབ་བྱས་འཕུར་ནས་རྒྱ་གར་ལ་སོང་ངོ་། །དེ་ལ་དཔགས་ནས་ནེ་ཙོ་སྔ་མ་དེས་ཀྱང་ཤི་རྫུ་བྱས་པ་ཡིན་པར་ཤེས་སོ། །དེ་ཡང་ནེ་ཙོ་སྔ་མ་དེས་ཤི་རྫུ་གྱིས་དང་ཚང་ནས་ཐར་ཡོང་ཞེས་བརྡ་བསྟན་པ་དེའི་དོན་ནེ་ཙོ་སྨྲ་མཁན་གྱིས་གོ་ནས་ཤི་རྫུ་་་་བྱས་པས་ཚང་ནས་ཐར་ཏེ་རྒྱ་གར་དུ་སླེབས་པ་བཞིན། བླ་མ་དམ་པས་འཁོར་བ་ནས་ཐར་པའི་ཐབས་དམ་པའི་ཆོས་བསྟན་277

པ་དེའི་དོན་སློབ་མ་རྣམས་ཀྱིས་གོ་ནས། དེ་བཞིན་ཉམས་སུ་བླངས་ན་འཁོར་བ་ལས་ཐར་ནས་བདེ་ཆེན་སངས་རྒྱས་ཀྱི་ས་ལ་སླེབ་ངེས། སྔོན་ལོང་བ་ཞིག་གིས། སྟོན་དུས་ནང་མི་རྣམས་བཙས་མ་རྒྱག་ཏུ་སོང་བའི་ཤུལ་དུ་ནང་བསྲུངས་ནས། ཉི་མ་མང་པོ་བསྡད་པས་སེམས་སུན། སྡོད་མ་ཚུགས་པར་ཉིན་གཅིག་ནང་ནས་ཕྱིར་ཐོན་ཕར་རྒྱང་རིང་ཞིག་ཏུ་ཁམས་བསང་བྱེད་དུ་སོང་བས། སླར་ཕྱིར་འོང་དུས་མགོ་འཐོམས་ནས་ལམ་མ་ཤེས་དུས་ཁོང་ཚང་གི་གླང་རི་ཁར་ཡོད་པའི་སྐད་གོ་ཚེ་ཁོའི་བསམ་པ་ལ།ད་གླང་གི་མཇུག་མ་ལག་ཏུ་ཐེབས་ན་ཁོ་ནང་དུ་འགྲོ་དུས་ང་་་་་་་ཡང་སླེབས་ཡོང་སྙམ། དེ་ཕྱོགས་སུ་སོང་། གླང་གི་རྩར་སླེབས་པ་དང་། མཇུག་མ་ནས་བཟུང་བས་གླང་གིས་རྡོ་དང་ཚེར་མ་ལ་སོགས་ས་ཆ་རྩུབ་པོ་གང་དུ་ཁྱེར་ཀྱང་མཇུག་མ་མ་བཏང་བར་་་་་གར་འགྲོ་སར་རྒྱུགས་པས་དགོང་མོ་ནང་དུ་སླེབས་པ་བྱུང་། དེས་ན་བཀའ་གདམས་པའི་གསུང་འགའ་རེ་ན། ལོང་བས་གླང་མཇུག་བྱ་དགོས་ཟེར་བ་དཔེ་དེ་ཡིན་པར་གདའ། དེ་བཞིན་དུ་བླ་མ་དགེ་བའི་བཤེས་གཉེན་གྱིས་བྱམས་པ་དང་སྙིང་རྗེ་བྱང་ཆུབ་སེམས་ཀྱི་གདམས་པ་བསྟན་པ་རྣམས། རྐྱེན་ངན་གང་བྱུང་ཡང་ནམ་ཡང་མི་གཏང་བར་ཉམས་སུ་བླངས་ན་ནམ་ཕུགས་སངས་་་་རྒྱས་ཀྱི་ས་ལ་སླེབ་པར་འགྱུར་རོ། །278

སྨྲས་པ། རྣམ་དག་སྡོམ་པ་དམ་ཚིག་ཚུལ་བཞིན་བསྲུང་། །རྣམ་མང་མདོ་སྔགས་དགེ་བའི་ཆོས་སྡུད་ཅིང་། །རྣམ་པ་ཀུན་ཏུ་འགྲོ་བའི་དོན་མཛད་པའི། །རྣམ་གྲོལ་ལམ་སྟོན་བླ་མ་སྤྱི་བོར་བཞུགས། །རྒྱལ་བའི་གསུང་རབ་བསྟན་བཅོས་ཕལ་ཆེར་གྱི། །བར་སྐབས་རྣམས་སུ་ཚིགས་བཅད་མཛད་པ་བཞིན། །འདིར་ཡང་ལེགས་བཤད་འདོམས་པའི་སྐབས་སྐབས་སུ། །ཚིགས་བཅད་དབྱངས་སྙན་དལ་བུས་བསྒྲག་པར་བྱ། །སྐྱོན་ཀུན་ཟད་ཅིང་ཡོན་ཏན་ཀུན་དང་ལྡན། །ཕན་བཏགས་མ་བཏགས་མེད་པར་འགྲོ་ཀུན་གྱི། །མགོན་སྐྱབས་དཔུང་གཉེན་མཛད་པའི་ལྷ་མཆོག་དེ། །སྟོན་པ་སངས་རྒྱས་མ་གཏོགས་གཞན་མ་མཆིས །མགོན་དེའི་གསུང་རབ་འོ་མའི་རྒྱ་མཚོ་ཡི། །སྙིང་པོ་བྱང་ཆུབ་སེམས་ཀྱི་མར་མཆོག་དེ། །བོད་ཡུལ་ལྗོངས་འདིར་བསྣམས་ནས་འབྱོན་མཁན་རྗེ། །མཉམ་མེད་ཇོ་བོ་མ་གཏོགས་གཞན་ན་གང་། །དེ་ཉིད་བདག་ལ་རབ་ཏུ་བརྩེ་བའི་སྒོས། །སྩོལ་མཛད་དྲིན་ཅན་རྩ་བའི་བླ་མ་ཡི། །སྐུ་དྲིན་གཞལ་དགོས་བྱུང་ན་སུ་ཡིས་འཁོར། །སྙམ་ནས་དད་གུས་དབྱར་གྱི་མཚོ་ལྟར་རྒྱས། །དུས་གསུམ་སངས་རྒྱས་ཐམས་ཅད་མཆོད་པ་ལས། །བླ་མའི་བ་སྤུ་གཅིག་མཆོད་བསོད་ནམས་ཆེ། །བསྐྱེད་རིམ་བསྐལ་པའི་བར་དུ་བསྒོམ་པ་ལས། །བླ་མ་དྲན་པ་བསོད་ནམས་འབུམ་ཕྲག་ལྷག །བསྙེན་སྒྲུབ་279

བཟླས་པ་ས་ཡ་བྱས་པ་ལས། །བླ་མའི་གསོལ་འདེབས་ལན་གཅིག་བྱས་པ་དགའ། །ཡི་དམ་ལྷ་བརྒྱའི་ཞལ་རས་མཇལ་བ་ལས བླ་མ་ཡུད་ཙམ་མཇལ་བ་ཕན་ཡོན་ཆེ། །རང་ལ་དམ་ཆོས་སྟོན་པའི་བླ་མ་རྣམས། །དུས་གསུམ་སངས་རྒྱས་ལས་ཀྱང་དྲིན་ཆེ་བས། །དྲིན་གཟོའི་ཕྱིར་དུ་ཟང་ཟིང་ནོར་འབུལ་ཞིང་། །ལུས་ངག་ཞབས་ཏོག་བཀའ་བཞིན་སྒྲུབ་པས་མཆོད། །བླ་མས་ལྟོ་གོས་ཆོས་གསུམ་གནང་བའི་དུས། །དད་པ་མི་སྒྱེ་བ་ཞིག་མེད་མོད་ཀྱང་། །སྐབས་རེ་བཀའ་བཀྱོན་རྡུང་རྡེག་གནང་བའི་དུས། །དད་པ་མ་ལོག་པ་རེ་བྱེད་པ་གཅེས། །རྟག་ཏུ་ངུ་དང་ནཱ་རོ་མི་ལ་རྗེ། །འབྲོམ་སྟོན་ལ་སོགས་གོང་མའི་རྣམ་ཐར་བཞིན། །དགེ་བའི་བཤེས་གཉེན་ཚུལ་བཞིན་བསྟེན་ནུས་ན། །ཚེ་འདིར་མཆོག་ཐུན་དངོས་གྲུབ་ཐོབ་པར་ངེས། །སངས་རྒྱས་ཀུན་དངོས་མཚན་ལྡན་བླ་མ་ལ། །བརྟེན་ནས་བྱང་ཆུབ་སེམས་ཀྱི་གདམས་པ་སོགས། །ཟབ་རྒྱས་ཆོས་ལ་ཐོས་བསམ་སྒོམ་གསུམ་བྱས། །རང་གཞན་དོན་གཉིས་ལྷུན་གྱེས་འགྲུབ་པར་སྨོན། །ཞེས་པ་བར་སྐབས་ཀྱི་ཚིགས་སུ་བཅད་པའོ། །དེ་ལྟར་བླ་མ་དགེ་བའི་བཤེས་གཉེན་བསྟེན་ནས། རྙེད་དཀའི་དལ་བའི་རྟེན་ལ་སྙིང་པོ་ལེན་དགོས་ཏེ། རྗེ་རིན་པོ་ཆེས་ །དལ་བའི་རྟེན་འདི་ཡིད་བཞིན་ནོར་ལས་ལྷག །འདི་འདྲ་རྙེད་པ་ད་རེས་ཙམ་ཞིག་ཡིན། །གསུངས། སངས་རྒྱས་ཐུགས་རྗེ་ཅན་གྱེ་280

ཞལ་ནས། མི་ལུས་ནི་ཤིན་ཏུ་རྙེད་པར་དཀའ་ན་དེ་ཐོབ་ནས།དེས་རྙེད་པའི་རྒྱལ་བའི་བསྟན་པ་ལ་རབ་ཏུ་བྱུང་བ་ཡང་རྙེད་་་་་ནས། ཐར་པའི་དོན་དང་མི་མཐུན་པ་དག་གིས་བསླུས་ཏེ།གཏན་དུ་སྡུག་བསྔལ་བར་གྱུར་ཏ་རེ་གསུངས། རྒྱལ་སྲས་རིན་པོ་ཆེའི་ཞལ་ནས། ཆོས་སྒྲུབ་པའི་རྟེན་དལ་འབྱོར་གྱི་མི་ལུས་ཐོབ་པ་ལ། རྒྱུ་དགེ་བ་ཕུན་སུམ་ཚོགས་པ་སྒྲུབ་དགོས་ལ། སེམས་ཅན་གྱི་ནང་ན་དགེ་བ་རྣམ་དག་སྒྲུབ་པ་ཉུང་བས། འབྲས་བུ་དལ་འབྱོར་ཐོབ་པ་དཀའ་ལ། དུད་འགྲོ་ལ་སོགས་པ་འགྲོ་བ་གཞན་ལ་བལྟས་ན་དལ་འབྱོར་ཐོབ་པ་སྲིད་པ་ཙམ་དུ་འདུག་པ་ལས། བདག་གིས་དལ་འབྱོར་ཐོབ་པ་འདི་དོན་མེད་པར་མི་འགྱུར་བར། ཆོས་རྣམ་དག་ཅིག་བྱེད་དགོས་སྙམ་དུ་སྒོམས་གསུངས། མཉམ་མེད་པོ་ཏོ་བའི་ཞལ་ནས། ཆོས་ཀྱི་དབུ་དལ་འབྱོར་རྙེད་དཀའ་བ་དང་།འཆི་བ་རྗེས་སུ་དྲན་པ་བསྒོམ་པ་འདི་ཡིན་གསུངས། འདི་གཉིས་ཀྱི་དོན་ལ་སོ་ཞིག་ཅི་ཐེབས་བྱེད་དགོས། འདི་གཉིས་ལ་སོ་ཞིག་ཐེབས་ན་ཆོས་ཀྱི་སྒོ་དབྱེ་བས། གོང་མ་ཐམས་ཅད་རྒྱུད་ལ་སྤུངས་པ་བཞིན་དུ་ཡོང་བ་ཡིན་པས། ཆོས་ཀྱི་དབུ་བྱ་བ་དེ་ལ་ཟེར་གསུངས། སྔོན་མདོ་ཁམས་སྒང་གི་མི་གཉིས་ལ་མར་ཁུ་སྤྱི་ལ་དྲངས་པས། ལྟོ་ལ་ངན་ཤོས་ཀྱིས་སྐྱུ་གཏིང་རིང་པོ་བྱས་ཀྱིན་བཅུས་པས། ཁ་ཡི་རྩར་སླེབ་ཙ་ན་སྐེ་རྩར་ཆགས་ཀྱིན་མར་ཁུ་281

བས་ཟན་རང་ཡང་ཁར་མ་ཆུད་པར་ས་ལ་ལྟུང་གིན་སོང་བས།གཅིག་གིས་ཁྲེལ་བས། མར་ཁུ་མང་དུ་འོང་བའི་ཐབས་གཏིང་ཟབ་པ་ཡང་གལ་ཆེ་སྟེ། སྐེ་རྩ་དེར་གཟོབ་ཟེར་རོ། །དཔེ་དེ་བཞིན་དུ་སྐད་ཅིག་ལ་སངས་རྒྱ་བའི་ཐབས་སྟོང་པ་ཉིད་ལ་་་་་་་་་སོགས་པའི་ཟབ་པ་ཡང་གལ་ཆེ་སྟེ། སྐེ་རྩ་དང་འདྲ་བའི་དལ་འབྱོར་རྙེད་དཀའ་འཆི་བ་མི་རྟག་པ། ལས་འབྲས་འདི་ལ་གཟབ་དགོས། མ་བཟབས་ན་མར་ཁུ་དང་འདྲ་བའི་སངས་རྒྱས་པས་ཟན་དང་འདྲ་བའི་ལྷ་མི་རང་ཡང་མི་ཐོབ་པར་འགྲོ་གསུངས།སྔོན་འཕན་ཡུལ་རྒྱ་ཕུ་པ་གཅིག་གཙང་དུ་ཕྱིན་པ་དང་། གཞན་གཙང་པ་རྣམས་གླུ་ལེན་པའི་ངག་ལས། ལོ་སྡེང་བུ་ལི་ཡིན་ནོ་ཅོག །གསེར་གྱི་རི་ལ་བརྐོས་ན་ཨང་། །ཟེར་བ་ཐོས་པས ང་ནི་དེ་རང་ཡིན་སྙམ། ཕྱིར་འོངས་ནས་གསེར་བརྐོས་སོ། །དེ་བཞིན་དུ་དལ་འབྱོར་གྱི་མི་ལུས་ཐོབ་པ་འདི་ལྷ་མི་ཀུན་གྱེས་སྨོན་པའི་་་་གནས་ཡིན་པས། སྨོན་ནེ་ཐོག་ཏུ་སླེབ་པའི་དུས་འདིར་ཆོས་བྱེད་དགོས། སྔོན་སློབ་དཔོན་ཀླུ་སྒྲུབ་ཀྱིས་མཛད་པའི་སྨོན་ལམ་ནས།མ་སྐྱེས་ཟེར་བ་ཚོར་མ་སྐྱེས་སྐྱེ་བར་ཤོག་ཟེར་བ་རྣམས་ཀྱི་སྟེང་དུ་ད་རེས་ཕྱིན་ནས་འདུག་པས། ད་ཅིའི་ཕྱིར་དོན་མེད་པར་སྡོད་སྙམ་དུ་ཆོས་ལ་འབད་དགོས། སྔོན་ཕ་བུ་གསུམ་གྱིས་ཟན་ཟ་བའི་ཚེ། བུ་ཆུང་བས་རང་གི་ཟན་སྐལ་རྒྱབ་ཏུ་སྦས། ཕ་དང་ཕུ་བོའི་282

ཟན་ཟོས་པས། ཁོ་རང་གི་ཟན་རྒྱབ་ནས་ཁྱིས་ཁྱེར་བས་ངུས། མ་ངུ་བྱས་པས། བརྒྱ་ལ་ལན་ཅིག་གི་ཟན་དེ་ཁྱིས་ཁྱེར་བ་ཟེར་ལོ། །དེ་བཞིན་དུ་རང་ཅག་རྣམས་ཀྱིས་ཀྱང་། རྙེད་པར་དཀའ་བའི་མི་ལུས་ལན་ཅིག་རྙེད་པ་འདི་འཆི་བདག་ཁྱི་རྐུན་དང་འདྲ་བས་མ་ཁྱེར་གོང་དུ་འདིར་སྙིང་པོ་ལེན་དགོས། སྔོན་མི་གཅིག་གི་སྒོར་མི་མང་པོ་བྱུང་བའི་ནང་ནས་དགྲ་སྙིང་ན་བ་ཞིག་ཡོད་པ་མཐོང་་་་་ནས། ཁོ་རང་ནང་ན་གྲི་བརྡར་གྱིན་མ་སོད་ཀྱིས་དོགས་ནས། ཕ་མེས་ཀྱིས་བཀུག་སྟེ་དྲེ་བོས་གཏོང་ཉེན་ཡོད་ཟེར་ལོ། །དེ་བཞིན་དུ་ཕ་མེས་དང་འདྲ་བའི་སྔོན་ལས་ཀྱིས་དལ་འབྱོར་གྱི་ལུས་འདི་བཀུག་སྟེ། དྲེ་བོས་ཆོས་མ་བྱས་པར་སྡིག་ལ་ཞུགས་ནས་ཆུད་ཟོས་སུ་གཏོང་ཉེན་ཡོད་གསུངས། སྔོན་མི་གཅིག་ལ་གཙང་ཁྱབ་བསླབས་ཏེ། དགེ་དོན་ལེགས་ཀྱི་གཞི། ཆོས་ཚུལ་རབ་ཀྱི་དབྱེངས།མཆོད་རྟེན་ཐམས་ཅད་ལ་གུས་པས་ཕྱག་འཚལ་ལོ་གྱིས་བྱས་་་་་་་པས། ཁོས་དེ་མ་ཤེས་པར། ཡགས་ན་ཡགས་ཀྱི་གཞི། ཉེས་ན་ཉེས་ཀྱི་གཞི། ཡགས་གཞི་ཉེས་གཞི་ལ་གུས་པས་ཕྱག་འཚལ་ལོ་ཟེར་རོ། །དེ་བཞིན་དུ་དལ་འབྱོར་འདི་ལ་བརྟེན་ནས་དགེ་བ་སྒྲུབ་ན་སྐྱེ་བ་གཏན་གྱི་བདེ་མགོ་ཚུགས་པས་ཡགས་ལ། སྡིག་པ་བསགས་ན་གཏན་དུ་སྡུག་བསྔལ་བར་འགྱུར་བས་དེ་བས་རིག་པ་སྒྲིམ་དགོས། ཕུ་ཆུང་བའི་ཞལ་ནས། དལ་འབྱོརི་གྱི་མི་ལུས་283

ཐོབ་ནས་དགེ་བའི་ལས་མ་བྱས་པར་ཤི་ན། ནོར་བུ་རིན་པོ་ཆེ་རིན་ཐང་མེད་པ་ཞིག་རྙེད་ནས་ལོངས་མ་སྤྱད་པར་སྟོར་དུ་་་་་་་་་བཅུག་པ་དང་འདྲ་སྟེ། སྡིག་པ་བྱས་ན་ནོར་བུ་དུག་དང་འདྲེས་པའི་ལྷད་ཟན་རྡོག་པོ་གཅིག་ཏུ་བཙོངས་པ་དང་འདྲ་གསུངས།དེ་བས་ན་ད་རེས་དགེ་བ་ལ་འབད་དགོས།སྔོན་འཕན་ཡུལ་ཕྱ་མཁར་བྱ་བ་ན་མཁར་དོས་ཅན་ཞིག་་་་་་་ཡོད་པ་དགྲས་ཕྲོགས་ནས་ཡུན་རིང་དུ་ཁ་ཉེན་དུ་སོང་བས། རྒད་པོ་ཞིག་དུས་རྟག་ཏུ་མཁར་དེས་གདུངས་ནས་ཡོད་པ་ལ། ལན་ཅིག་རྒད་པོའི་རྣ་བ་ལ་ཕྱ་མཁར་ཐོབ་ཟེར་བ་ཐོས་པས་འགྲོ་མི་་་་ནུས་བཞིན་དུ་མདུང་ཞིག་གི་གསུམ་གཉིས་ཙམ་ནས་བཟུང་ཕྱེད་ཤས་བྱེད་ཅིང་། རྨའི་ཕྱ་མཁར་ཐོབ་པ་འདི་རྨི་ལམ་མིན་ན་རུང་ཟེར་ལོ། །དེ་བཞིན་དུ་དལ་འབྱོར་ཐོབ་པ་འདི་རྨི་ལམ་མིན་ན་རུང་སྟེ་སྙམ་ནས་དགའ་བའི་ཤུགས་ཀྱིས་དེ་ཆུད་མི་གསོན་པར་ཆོས་སྒྲུབ་དགོས་སྙམ་དུ་ཡང་ཡང་བསམ་པར་བྱའོ། །དགེ་བཤེས་དོལ་བ་ཉིད་ཀྱི་ཞལ་ནས། ངས་དལ་འབྱོར་རྙེད་པར་དཀའ་བ་འདི་ལ་འཕྲིག་ཅིག་ཚུད་པས་ཆོས་ཡོད་དེ་ནས་བྱུང་གསུངས། འོ་ན་དལ་འབྱོར་རྙེད་དཀའ་སྒོམ་སྐྱེས་པའི་ཚད་ཅི་ཙམ་ཡིན་སྙམ་ན། དགེ་བའི་བཤེས་གཉེན་སྤྱན་སྔ་བ་ལྟ་བུ་རེ་ཡིན། ཁོང་མནལ་ཡེ་མ་ལོག་པར་ཐུགས་དམ་མཛད་པ་ལ། དགེ་བཤེས་རྣལ་འབྱོར་284

པས། བུ་སྐབས་སུ་ཁམས་བག་རེ་མ་བསང་ན། ཁམས་ལོག་འོང་ཉེན་ཡོད་དོ་གསུངས་པས། དེ་དེང་ལགས་ཏེ། དལ་འབྱོར་རྙེད་དཀའ་འདི་བསམ་ཙ་ན་གཉིད་ལོག་ལོང་རང་མི་གདའ་གསུངས་ཟེར། དེ་ལ་ཆོས་རྗེ་རྒྱལ་སྲས་པའི་གསུང་གིས། དེ་ཤིན་ཏུ་མད་པར་གདའ། དེ་འདྲ་རེ་མེད་ཁ་མི་འདུག་སྟེ། རང་རེས་ནི་དེའི་ཆ་ཙམ་ཡང་མ་ནུས་པར་འདུག ཁོང་གིས་མི་གཡོ་བའི་བསྙེན་པ་དུང་ཕྱུར་དགུ་སོང་ཟེར་ཏེ། མི་ཚེ་ལ་མནལ་ཡེ་མ་ལོག་པའི་ཚོད་དུ་འདུག་གསུངས་པ་ལྟར། དལ་འབྱོར་གྱེ་མི་ལུས་རྙེད་དཀའ་བསམས་ནས། དམ་པའི་ཆོས་ལ་ཉིན་མཚན་མེད་པར་འབད་པར་བྱའོ། །དེ་ཡང་དལ་འབྱོར་གྱི་མི་ལུས་རྙེད་དཀའ་བར་མ་ཟད་འཇིག་སླ་བའི་ཚུལ་བསམས་ནས་ཆོས་མྱུར་དུ་བྱ་དགོས་ཏེ།རྗེ་རིན་པོ་ཆེས། རྙེད་དཀའ་འཇིག་སླ་ནམ་མཁའི་གློག་དང་འདྲ། །ཚུལ་འདི་བསམས་ནས་འཇིག་རྟེན་བྱ་བ་ཀུན། །སྦུན་པ་འཕྱར་བ་བཞིན་དུ་རྟོགས་གྱུར་ནས། །ཉིན་མཚན་ཀུན་ཏུ་སྙིང་པོ་ལེན་པ་དགོས། །གསུངས། བདག་ཅག་གི་སྟོན་པའི་ཞལ་ནས།དགེ་སློང་དག་ཤེས་པ་ནི་འགྲིབ། སྲོག་ནི་འཆད་ཚེ་ཡི་འདུ་བྱེད་ནི་སྟོར། སྟོན་པའི་བསྟན་པ་ཡང་ངེས་པར་འཇིག་པར་འགྱུར་ན།ཅིའི་ཕྱིར་བརྩོན་འགྲུས་དང་བརྟུལ་བ་བརྟན་པོས་བསྒྲུབ་པར་མི་བྱེད་གསུངས། ཡང་རྒྱལ་པོ་ལ་གདམས་པ་ལས། རྒྱལ་པོ་ཆེན་པོ་285

འཇིག་རྟེན་འདི་ནི་འདོར། ཕ་རོལ་ཏུ་ནི་འགྲོ སྐྱས་ཆེན་པོ་ནི་འདེགས། ཁྲོད་སྡུག་པོར་ནི་འཇུག །དགོན་པ་ཆེན་པོར་ནི་འཁྱམས། ཟས་ཀྱི་ཐ་མ་ནི་ཟ། མལ་གྱི་ཐ་མ་ནི་ཉལ། གཉེན་གྱེ་ཐ་མས་བསྐོར་ནས། སྦྱིན་པ་བྱེན་ནོ་ཞེས་གསོལ་བ་ནི་འདེབས།དེའི་ཚེ་དེའི་དུས་ན། ཆོས་འབའ་ཞིག་སྐྱབས་དང་མགོན་དང་དཔུང་གཉེན་དུ་འགྱུར་རོ་གསུངས། རྒྱལ་སྲས་རིན་པོ་ཆེའི་ཞལ་ནས། ཚེ་ལ་ངེས་པ་མེད་ཅིང་འཆི་བའི་རྐྱེན་ཤིན་ཏུ་མང་བས་དེ་རིང་ཙམ་མི་འཆི་བའི་གདེང་ཡང་མི་འདུག་པས། ད་ལྟ་ཉིད་དུ་དམ་པའི་ཆོས་བྱ་དགོས་སྙམ་དུ་སྒོམ་མོ་གསུངས། ཨ་མི་ཐར་རྒྱལ་གྱིས་བོད་ཀྱི་མཐའ་ཅི་འགྱུར་བྱས་པས། དགེ་བཤེས་སྟོན་པའི་ཞལ་ནས། ཐར་རྒྱལ་བོད་ཀྱི་མཐའ་ལ་མ་རྟོག ཐར་རྒྱལ་གྱེ་མཐའ་ལ་རྟོག་གསུངས་པ་ལྟར། གཞན་གྱི་སྐྱོན་སོགས་ལ་མི་རྟོག་པར། རང་ཉིད་ངེས་པར་འཆི་ཞིང་ནམ་འཆི་ཆ་མེད། དོ་ནུབ་ཙམ་ཡང་མི་འཆི་བའི་གདེང་སྤུ་ཙམ་ཡང་མེད་ཚུལ་ལ་བརྟགས་ནས་ད་ལྟ་རང་འཆི་བྲོད་དམ་པའི་ཆོས་ལ་འབད་དགོས། རྗེ་མི་ལས། ཐུགས་སྲས་རས་ཆུང་པ་ཕེབས་ཁར་ཕྱག་ནས་བཟུང་སྟེ།འཆི་བ་འཆི་བ། རྩ་ན་རྩ་ན། གཏུག་གེ་གཏུག་གེ གདའ་ཡེ་གདའ་ཡེ། ཞེས་ཞལ་གདམས་མཐར་ཐུག་ལ་འཆི་བ་རྩ་ན་གཏུགས་གདའ་ཡེ་གསུངས། ཡང་ཁ་ཆེའི་བླ་མ་ཏ་ཁིན་ལ་ཟེར་286

བས། མེ་ཏོག་ཅིག་ལ་བལྟས་ནས། མེ་ཏོག་འདི་དང་པོ་མདངས་མཚར་ཞིང་བུང་བ་མང་པོའི་འཕུར་ལྡིང་གཡོ་བཞིན། དབྱངས་སྙན་རྣ་བའི་དཔྱིད་དུ་འཇོ་བ་ཞིག་མཆིས་མོད་ཀྱང་། སྟོན་གྱི་བསེར་བུ་ཁོ་བྱུང་ཚེ། མདངས་ཉམས་དྲི་ཤོར་ལོ་མ་ཕྱོགས་ཀུན་ཏུ་འཐོར། བུང་བའི་འགྲོ་འོང་ཙམ་ཡང་མེད་པ་དེ་བཞིན་དུ།རང་ཅག་འཁོར་བ་ལ་སྤྱོད་པ་རྣམས་ཀྱང་ཕོ་གཞོན་དང་མོ་་་་་་་་་གཞོན་བསྡེབས། རྒྱན་གོས་ཀྱི་གཟབ་འཕྱོར་ངོམ། བདེ་བདེ་སྐྱིད་སྐྱིད་སྐད་དུ་འདོད་ཡོན་ཁོ་ནར་སྤྱོད་སྐབས། འཆི་བ་མི་རྟག་པ་ཁོ་བྱུང་ཚེ་ལུས་ཀྱི་བཀྲག་མདངས་ཉམས། དྲོད་ཤོར། མཐར་རུས་པ་དུར་ཁྲོད་ན་ཕྱོགས་ཀུན་ཏུ་ཐོར། ཉེ་འབྲེལ་གྱི་འགྲོ་འོང་ཙམ་ཡང་མེད་པ་དེ་འདྲའི་ངང་ཚུལ་བསམ་ན། ཆོས་ཟབ་མོ་ཞིག་ཡོང་བར་འདུག་ཟེར་བ་བཞིན་དུ། གང་ལ་བལྟས་ཀྱང་མི་རྟག་པ་དྲན་པ་ཞིག་དགོས། ཕུ་ཆུང་བས། གཞན་ཤི་བའི་གཏམ་གསན་པ་རྣམས་གྲངས་བགྲང་གིན་འཆི་བ་འཆི་བ་ཞེས་གསུངས་ཤིང་་་་་་་་བསྒོམ་པར་མཛད་གསུངས། དགེ་བཤེས་དགོན་པ་བའི་ཞལ་ནས། ཇོ་བོ་ཀུན་གྱི་ཙབ་ཙུབ་དེ་ཡོ་ཞོག་ལ། འཆི་བ་གཅིག་པུ་སོམས་དང་། ཆོས་ཡོད་དེ་ལ་འོང་གི་བྱ་བ་དེ་ཡིན་གསུངས། ཡང་རྗེ་རིན་པོ་ཆེའི་ཞལ་ནས། སྐྱེས་བུའི་དོན་སྒྲུབ་པའི་དུས་ནི་རྟེན་ཁྱད་པར་ཅན་ཐོབ་པའི་དུས་འདི་ཁོ་ན་ཡིན་ལ། འོ་སྐོལ་ཕལ་287

ཆེར་ངན་འགྲོར་བསྡད་ཅིང་བདེ་འགྲོར་ལན་རེ་ཙམ་འོངས་ཀྱང་མི་ཁོམ་པའི་གནས་སུ་ཤས་ཆེ་བས། དེར་ཆོས་སྒྲུབ་པའི་སྐབས་མ་རྙེད་ལ། བསྒྲུབས་པས་ཆོག་པའི་རྟེན་རེ་རྙེད་པ་ཡང་ཆོས་ཚུལ་བཞིན་དུ་མི་སྒྲུབ་པ་ནི། ད་དུང་མི་འཆི་སྙམ་པ་འདི་ལ་ཐུག་འདུག་པས་ན། བློས་མི་འཆི་བའི་ཕྱོགས་འཛིན་པ་ནི། རྒུད་པ་ཀུན་གྱི་སྒོ་དང་། འཆི་བ་དྲན་པ་ནི་ཕུན་སུམ་ཚོགས་པ་ཐམས་ཅད་ཀྱི་སྒོའོ་གསུངས། མཁས་གྲུབ་རྗེས། འཆི་བ་མི་རྟག་པའི་བློ་ཤུགས་དྲག་ཅིག་མ་སྐྱེས་ན་མིའི་སྔོན་དུ་གྲུབ་གྲུབ་མཛེས་མཛེས་ལོ་འདོད་གྲགས་འདོད་ཅིག་གིས་ཁྱེར་ནས། ཐོས་བསམ་སྒོམ་གསུམ་དག་པ་ལྟར་སྣང་དུ་སོང་ནས་ཚེ་ཕྱི་མ་ལ་ཕན་པ་ཡེ་མི་་་་་་ཡོང་། གཉིད་རྨུགས་དང་བྲེ་མོའི་གཏམ་དང་བཟའ་བཏུང་རྣམས་ཀྱང་བཤོལ་ཐབས་མེད་པ་བཞིན་སོང་ནས་དེའི་དབང་དུ་འཆོར། མི་རྟག་པའི་བློ་ཤུགས་དྲག་ཅིག་སྐྱེས་ན་འཆི་ཁར་མི་འགྱོད་པའི་སྟེང་དུ་འཆི་བ་ལ་དགའ་བྲོད་སྐྱེ་བ་ཞིག་ཡོང་བས་་་་་འཆི་བ་སེམས་པ་གལ་ཆེ་གསུངས།སྔོན་གྱེ་དུས་བོད་སྟོན་རྣམས་སྣང་བ་སེལ་ལམ་མི་སེལ།སངས་རྒྱས་ལ་ཡེ་ཤེས་མངའ་འམ་ཞེས་རྩད་གཅོད་པ་ལ། པོ་ཏོ་བའི་ཞལ་ནས། སྣང་སེལ་མི་རྟག་པ་འདི་ཡིན་ཏེ། ཚེ་འདིའི་སྣང་བ་ཐམས་ཅད་འདིས་སེལ་གསུངས། བྱང་དུ་ནད་པ་ཞིག་གི་རིམ་288

གྲོར་ཟན་གྱེ་བཤོས་བུ་བཏང་བ་མི་གཅིག་གིས་བླངས་པ་ལ་་་་་་་་་འཕྱས་པས། ངན་ན་ཡང་ངན་བྱང་གསར་ཁའི་བཤོས་བུ་དེ་རང་རྙེད་པར་གྱེས་དང་ཟེར་ལོ། །དེ་བཞིན་དུ་མི་རྟག་པ་སྒོམ་པ་ལ་ཡང་ངན་ངན་པོར་བྱེད་ཀྱིན་འདུག་སྟེ། འདི་རྒྱུད་ལ་སྐྱེ་བ་མཛོད་དང་། དེས་ཆོག་གི་གསུངས། པོ་ཏོ་བ་ལ་དམིགས་པ་སྤོ་བར་ཞུས་ཙ་ན། སྤོ་རྒྱུ་མེད། འདི་ཁོ་ན་སྒོམས། འདི་ལས་ཟབ་པ་མེད། ཡང་ཁྱོད་ང་བས་རྒྱུད་ཚོད་མཐོ་ན་འདིར་བསྡད་པས་མི་ཕན། ང་དང་མཉམ་ན་ང་ལ་སྣང་སེལ་ཆེན་པོ་འདིས་ཕན་པ་བྱུང་བས་ཁྱོད་་་་་ལའང་ཕན་མཆི་གསུངས། སྔགས་པ་ཞིག་གི་བུ་མོ་ཤེད་ངའི་མེ་ལོང་འདི་ཆུང་ཟེར། ཕ་ཤེད་སྔོན་དུ་བྱད་བལྟ་བ་འདི་ལ་གྱིས་དང་དེར་ཆུང་འདུག་ན་ངའི་འཁར་རྔ་ཚུགས་ལ་སོང་ཟེར་ལོ། །དེ་བཞིན་དུ་མི་རྟག་པ་ཆོས་ཆུང་ཟེར་བ་ལ། སྔོན་ལ་འདི་རྒྱུད་ལ་སྐྱེ་བ་མཛོད་དང་། དེ་ནས་གཞན་རྩད་ཆོད་གསུངས། སྔོན་རྒྱལ་པོ་ཨུ་ཏྲ་མཐའ་ཡས་ཀྱི་བཙུན་མོ་ཟླ་འོད་བྱ་བ་ཞག་བདུན་ནས་་་་འཆི་བར་ངེས་པ་དེ་དགྲ་བཅོམ་མ་རི་མ་ཞེས་པ་ཞིག་ལ་གཏད།རབ་ཏུ་བྱུང་ནས་མི་རྟག་པ་བསྒོམ་དུ་བཅུག་པས་ཞག་བདུན་་་་་་ནས་ཤི་ནས་ལྷར་སྐྱེས་བཅོམ་ལྡན་འདས་ལ་ཆོས་མཉན་པས་་་་་་་བདེན་པ་མཐོང་། དེས་ན་འཕོ་བའམ་འཆི་ཁ་མའི་ཆོས་ལ་ཡང་འདི་ཟབ་པར་གདའ། སྔོན་བཅོམ་ལྡན་འདས་ཀྱིས་ཞི་ལྷག་གི་289 ་

ཏིང་ངེ་འཛིན་མཐའ་ཡས་པ་ཞིག་ཐོབ་ཀྱང་ད་དུང་ཐར་པའི་གོ་འཕང་མ་བརྙེས་པ་ལ། ལམ་བདེན་བཞི། མི་རྟག་པ་སོགས་བཅུ་དྲུག་ཁོང་དུ་ཆུད་དེ་བསྒོམས་པས། བདུད་རྩིའི་གོ་འཕང་བརྙེས་ཟེར། དེས་ན་མི་རྟག་པ་བསྒོམ་ན་སངས་རྒྱ་བ་ལ་ཡང་མྱུར་བ་ཡིན་པས། མྱུར་དུ་མངོན་པར་རྫོགས་པར་སངས་རྒྱ་བར་འདོད་པས་འཆི་བ་མི་རྟག་པ་བསྒོམ་པར་བྱའོ། །ཡང་རྒྱལ་སྲས་རིན་པོ་ཆེས། མདོ་ལས་མི་རྟག་པ་མང་དུ་བསྒོམས་ན་སངས་རྒྱས་ཐམས་ཅད་ལ་མཆོད་པར་བྱས་པ་ཡིན་ནོ། །སངས་རྒྱས་ཐམས་ཅད་ཀྱིས་དབུགས་དབྱུང་བ་ཡིན་ནོ། །སངས་རྒྱས་ཐམས་ཅད་ཀྱིས་ལུང་བསྟན་པ་ཡིན་ནོ། །སངས་རྒྱས་ཐམས་ཅད་ཀྱིས་བྱིན་གྱེས་བརླབས་པ་ཡིན་ནོ་ཞེས་གསུངས་པ་ཡིན་གསུངས། དེས་ན་སངས་རྒྱས་ཐམས་ཅད་ལ་མཆོད་པར་འདོད་པ་དང་དབུགས་་་་་དབྱུང་ལུང་བསྟན་བྱེན་གྱིས་རློབ་པར་འདོད་པས་འཆི་བ་མི་་་་་་་རྟག་པ་བསྒོམ་པར་བྱ། སྔོན་དྭགས་པོའི་སློབ་མའི་ཁྱུ་རྒྱན་གྲུབ་ཐོབ་རྣལ་འབྱོར་པ་ཆོས་གཡུང་བྱ་བ་ལ། ཁམས་པ་ཞིག་གིས་གོས་ཡུག་གཅིག་ཕུལ་ནས་ཆོས་ཞུས་པས་མ་གནང་། ཡང་ནན་གྱིས་ཞུས་པས། ཁོའི་ལག་པ་ནས་བཟུང་སྟེ། ང་ཡང་འཆི་ཁྱོད་ཀྱང་འཆི་བྱ་བ་དེ་ལན་གསུམ་བསྐྱར་ནས་བླ་མས་ཀྱང་དེ་ལས་་་་་་་་་་་་གསུངས་པ་མེད། ང་ལ་ཡང་ཉམས་སུ་ལེན་རྒྱུ་དེ་ལས་མེད། ཁྱོད་290

རང་ཡང་དེ་སྒོམས། དེ་ལས་ལྷག་པ་ཡོད་རི་གསུངས་་ནས་དབུ་སྙུང་བཞེས། དེར་ཁམས་པས་ཀྱང་བསྒོམས་པས་གྲུབ་ཐོབ་ཅིག་བྱུང་སྐད། དེས་ན་གྲུབ་པ་ཐོབ་པར་འདོད་ན་ཡང་འཆི་བ་མི་རྟག་པ་བསྒོམ་པར་བྱ། སྔོན་ཡེར་པའི་ཞང་བཙུན་གྱིས་གཤེགས་དོགས་འབའ་ཞིག་བྱས། སྙུན་ནད་ཅུང་ཟད་རེ་ལ་སྙད་འདོགས་ཀྱིན། ད་ཆ་ཆ་གསུངས་ནས་ཡོ་བྱད་ཅི་ཡོད་ཐམས་ཅད་གཞན་ལ་བསྔོས་ནས། མེད་མི་རུང་ཅི་རིགས་ལ། མ་ཤིའི་བར་དུ་གཡར་ཆུག་གསུངས། གཤེགས་པ་ན་ལྷའི་རོལ་མོ་དི་རི་བ་ཐམས་ཅད་ཀྱིས་ཚོར་བ་བྱུང་། དེས་ན་འཆི་ཁར་ངོ་མཚར་བའི་ལྟས་འདོད་ན་ཡང་འཆི་བ་མི་རྟག་པ་སྒོམས།སྔོན་མི་ཞིག་གིས་དུར་ཁྲོད་ཅིག་ན་བུད་མེད་ཤི་བའི་རོ་ལྟོ་་་་་་དྲལ་བ་ཞིག་མཐོང་ནས། དེ་ཇི་འདྲ་བར་བུད་མེད་ཐམས་ཅད་དེ་འདྲ་ལ་རང་གི་ལུས་ཀྱང་དེ་འདྲའོ་སྙམ། ཡང་ཡང་ཡིད་ལ་བྱས་པས། དེ་ཤི་ནས་རྒྱ་གར་དུ་རྣམ་ཐོས་སྲས་ཀྱི་དཔལ་ལ་འགྲན་དུ་རུང་བའི་གཙོ་བོ་ཆེན་པོ་ཞིག་གི་སྲས་སུ་སྐྱེས། རིགས་ཀྱི་བུ་གྲགས་པ་ཞེས་བྱ་བར་གྱུར་ཏེ་ཆེར་ལོན་པ་ན་བཙུན་མོའི་འཁོར་གྱེས་བསྐོར་ཏེ་འདོད་པའི་ཡོན་ཏན་ཐམས་ཅད་དང་ལྡན་པར་་་་གཉིད་ལོག སད་ནས་བུད་མེད་གཉིད་ལོག་པ་རྣམས་མཐོང་བ་ན། དུར་ཁྲོད་ཅིག་ན་འདུག་པ་སྙམ་དུ་མི་གཙང་བ་དང་སྐྱུག་བྲོ་291

བ་དང་། ཡིད་འབྱུང་བ་དང་འཇིགས་པའི་འདུ་ཤེས་སྐྱེས་ཏེ། དེ་ཉིད་དུ་ལངས་ནས་ནམ་ལ་བྲོས་ཕྱིན་པས། བཅོམ་ལྡན་འདས་དང་མཇལ་ཆོས་མཉན་པས་བདེན་པ་མཐོང་དགྲ་བཅོམ་ཐོབ་་་་་སྐད། དེ་དང་འདྲ་བར་ད་ལྟ་མི་རྟག་པའི་བློ་ནན་གྱེས་སྦྱངས་ན་སྒྱེ་བ་ཕྱི་མར་ཡང་མི་རྟག་པ་དྲན་ནས་ཅི་ལ་ཡང་མི་ཆགས་ཆོས་མིན་པས་དགོས་པ་མེད་སྙམ་ཆོས་ཁོ་ན་བྱས་ནས་སངས་རྒྱས་ཀྱི་སར་ཐོགས་པ་མེད་པར་འགྲོ་བ་ཞིག་འོང་བས་འཆི་བ་མི་རྟག་པ་བསམ་པ་ལ་འབད་འཚལ། ཡང་ཤི་ན་ལས་ཀྱི་དབང་གིས་འཁོར་བ་མཐོ་དམན་དུ་སྐྱེས་ནས་བདེ་སྡུག་སྣ་ཚོགས་མྱོང་བའི་ཚུལ་ལ་བསམས་ནས་དགེ་སྡིག་གི་འདོར་ལེན་བྱ་དགོས། སྔོན་ཇོ་བོ་སྟོད་མངའ་རིས་ཡུལ་དུ་བྱོན་དུས། ལྷ་བཙུན་བྱང་ཆུབ་འོད་ཀྱིས་ཇོ་བོ་ལ་བོད་ཀྱི་ཡུལ་དུ་ཆོས་ཟབ་ཟབ་པོ་དང་མཚར་མཚར་པོ་བས་་་་་ཀྱང་རྒྱུ་འབྲས་ཀྱི་ཆོས་ཀྱིས་བསྐྱང་བར་ཞུ་ཞེས་ཞུ་བ་ཕུལ་བས།དེ་ལ་ཇོ་བོ་ཤིན་ཏུ་མཉེས་ནས་ཇོ་བོའི་ཞལ་ནས། ཆོས་ཤིན་ཏུ་ཟབ་པ་ལས་རྒྱུ་འབྲས་ཁོ་ན་ཡིན། ཡི་དམ་གྱེ་ལྷའི་ཞལ་མཐོང་བ་བས། ལས་རྒྱུ་འབྲས་ལ་ཡིད་ཆེས་བརྟན་པོ་ཐོབ་ན་དེ་ཉིད་མཆོག་ཏུ་གྱུར་པ་ཡིན་ཏེ། གཤིན་རྗེ་གཤེད་ཀྱི་རྣལ་འབྱོར་པ་ཡི་དམ་གྱེ་ལྷའི་ཞལ་མཐོང་བས། ད་འདི་ཙམ་ལ་ལྟོས་ཏེ་སྐྱོན་མི་འོང་གིས་སྙམ་ནས། དགེ་འདུན་གྱི་ཡོ་བྱད་ཅུང་ཟད་ཐུག་ཐུབ་ཏུ་སྤྱད་པས།292

ཡི་དྭགས་གཤིན་རྗེ་གཤེད་ཀྱི་གཟུགས་ཅན་ཞིག་ཏུ་སྐྱེས་པ་དང་།བྲི་ཀ་མ་ལ་ཤཱི་ལའི་ལག་བདེ་བས། དགེ་འདུན་གྱི་དེ་རིང་གི་བསྙེན་བཀུར་ནང་བར་དུ་བསྐྱུར་བས། དེའི་ནུབ་མོ་ཡི་དྭགས་སུ་སྒྱེས་པ་དང་། ཡང་དགེ་འདུན་གྱེ་གནས་བརྟན་ཞིག་གིས་དགེ་འདུན་ལ་དབང་པོ་ཆེ་བྱས་ཏེ། འབྲས་བྲེ་ཕྱེད་ཐུག་ཐུབ་ཏུ་སྤྱད་པ་ཡི་དྭགས་ཤིན་ཏུ་དབང་ཆུང་བར་སྐྱེས་པ་ལ་སོགས་པའི་་་་་་་་་གཏམ་རྒྱུད་མང་དུ་གསུངས། སྔོན་རྒྱལ་པོ་སེང་གེ་སྒྲའི་གྲོང་ཁྱེར་དུ་ལས་རྒྱུ་འབྲས་མེད་པར་ལྟ་བའི་མུ་སྟེགས་རྒྱང་འཕེན་པ་ཞིག་དང་། རྗེ་བཙུན་ཏེ་ལོ་པ་གཉིས་ཀྱིས་རྩོད་པ་བྱས་ཏེ་ལུང་རིགས་ཀྱིས་སུན་ཕྱུང་ཡང་། ཁོ་ན་རེ། ལས་རྒྱུ་འབྲས་དངོས་སུ་མ་མཐོང་བས་ཡིད་མི་ཆེས་ཟེར་བ་ལ། འོ་ན་ཁྱོད་རང་མིག་ཚུམས་ལ་ང་ལ་འཇུས་ཤིག་གསུངས་ནས། དམྱལ་བའི་གནས་སུ་ཁྲིད་དེ་བཙོ་བསྲེག་གི་སྡུག་བསྔལ་ཉམས་སུ་མྱོང་བ་མཐོང་བ་དང་། ཟངས་གཅིག་ན་ཁྲོ་ཆུ་ཁོལ་ཞིང་བཙོ་རྒྱུ་མེད་པ་ཞིག་འདུག་ནས་དྲིས་་་་་པས། འཛམ་བུ་གླིང་ན་རྒྱུ་འབྲས་མེད་པར་འདོད་པའི་མུ་སྟེགས་པ་མི་དགེ་སྣ་ཚོགས་སྤྱོད་པ་ཞིག་ཡོད། དེ་ཤི་ན་འདིར་འཚོད་པ་ཡིན་ཟེར་བ་བསྟན་པས་དེར་ཁོ་ན་རེ། མི་དགེ་བ་སྤྱད་པས་ངན་འགྲོར་འགྲོ་བ་བདེན་པར་འདུག་སྟེ། དཀར་པོའི་རྒྱུ་འབྲས་མ་མཐོང་ཞིང་མེད་པས་དགེ་བ་མི་སྒྲུབ་ཟེར་བ་ཡང་ངས་བསྟན་་་་་་293

གྱིས་གསུངས་ནས། སུམ་ཅུ་རྩ་གསུམ་པའི་ལྷའི་གནས་སུ་ཁྲིད་དེ།ལྷའི་གཞལ་ཡས་ཁང་རྣམས་ན་ལྷ་ཕོ་མོ་ཟུང་རེ་འདོད་ཡོན་ལྔའི་བདེ་བ་ལ་སྤྱོད་པ་ལ། ཁང་པ་ཞིག་ན་ལྷ་མོ་རྐྱང་བ་ཞིག་ལས་མི་འདུག་པ་ལ་དྲིས་པས། འཛམ་བུ་གླིང་ན་ལས་རྒྱུ་འབྲས་ཡོད་པར་འདོད་པ་མི་དགེ་བ་སྤོང་ཞིང་དགེ་བ་སྤྱོད་པ་ཞིག་ཡོད། དེ་ཤི་ནས་འདིར་སྐྱེ་བ་ཞིག་ཡིན་ཟེར་བ་དང་། མུ་སྟེགས་པ་དེ་དད་ནས་རྗེས་སུ་བཟུང་སྟེ་གདམས་པ་བསྟན་པས་སྨིན་ཅིང་གྲོལ་་་་་་་བར་གྱུར་ཏོ། །ཡང་རིགས་ངན་གཏུམ་པོའི་གྲོང་ཁྱེར་དུ་བཤན་པ་སྲོག་ཆགས་མང་པོ་བསད་ནས། ཁོ་རང་གི་བུ་སྨད་གསོ་བ་ཞིག་ཡོད་པ་གདུལ་བྱར་གཟིགས་ནས་བྱོན་པ་དང་། ཁོས་སྲོག་ཆགས་མང་པོ་བསད་པའི་ཤ་འཚོད་ཅིང་ཡོད་པ་ལ། བུ་དེ་མི་སྣང་བར་བྱས་ཏེ་ཤ་རྣམས་བུའི་ཤར་བསྒྱུར་ནས། ཏེ་ལོ་པས་ཤ་བླངས་པས་ཁྲོས་ནས་མ་སྦྱིན། ཤའི་ཁ་ཕྱེ་སྟེ་བལྟས་པས། རང་གི་བུའི་ཤར་སོང་ནས་འདུག་པ་མཐོང་ནས་བྲེད་དེ་སྡུག་བསྔལ་ནས་ངུས་་་་་་་པས། ཁྱོད་རང་བུ་མེད་ན་སྡུག་བསྔལ་བ་ལྟར། གཞན་ཡང་བསད་ན་སྡུག་བསྔལ་བས་མ་གསོད་བྱས་པས། ཁོ་ན་རེ། ངའི་བུ་བྱུང་ན་དག་མི་གསོད་ཟེར་རོ། །སྲོག་གཅོད་སྤོང་ན་བུ་ཡོད་པ་བྱ།གསུངས་བུ་གཏད་ནས། རང་གིས་བྱས་པའི་སྡིག་པ་ནི། །འབྲས་བུ་རང་ལ་སྨིན་པར་ཤེས། །ཞེས་གསུངས་ནས། ཁོ་དད་པར་གྱུར་294

ནས་རྗེས་སུ་བཟུང་སྟེ་གདམས་པ་བསྟན་པས་སྨིན་ཅིང་གྲོལ་་་་་་་བར་གྱུར་ཏོ། །དེས་ན་ལས་རྒྱུ་འབྲས་འདི་ཤིན་ཏུ་བདེན་པས་ཡིད་ཆེས་ཀྱི་ངེས་ཤེས་བསྐྱེད་ནས་སྲོག་གཅོད་ལ་སོགས་པའི་མི་དགེ་སྡིག་པ་སྤོང་ཞིང་། ཚེ་ཐར་སྲོག་བླུ་སོགས་རྣམ་དཀར་དགེ་བའི་ཕྱོགས་ལ་བརྩོན་པར་བྱའོ། །སྔོན་རྒྱལ་པོ་ཆོས་ཀྱི་བླ་མ་ཞེས་བྱ་བ་དེ་མཐའ་ཡས་པའི་ཞིང་ཚེར་མ་ཅན་ཞེས་བྱ་བ་དགེ་སྡིག་གི་སྒྲ་མི་གྲག་པ་ཞིག་ཏུ་ཕྱིན་ཏེ།ཀླ་ཀློའི་མི་དེ་དག་གི་ཡིད་ལ་ཅི་དྲན་པ་བཤད་ཅིང་ལྷན་ཅིག་་་་་་་འགྲོགས་པས། ཁོང་ཚོ་ན་རེ། ངེད་ཀྱིས་ཅི་དྲན་པ་ཁྱེད་ཀྱིས་ཤེས་པར་འདུག་པས། གང་དག་ཅིག་ན་སངས་རྒྱས་སམ་ཞིག་ཡོད་ཟེར་བ་དེ་ཁྱོད་ཡིན་ནམ་ཟེར་བ་ལ་ཡིན་སྨྲས་སོ། །ཁོང་རྣམས་ན་རེ། ཁྱེད་འདིར་ཅི་ལ་འོངས་ཟེར་བ་ལ། ཁྱེད་ཅག་ལ་ཆོས་འཆད་དུ་འོངས་བྱས་པས། ཆོས་ཀྱིས་ཅི་བྱེད་ཟེར། ཆོས་མེད་ན་ངན་སོང་དུ་སྐྱེའོ་སྨྲས་པ་དང་། ཁོ་ཅག་ན་རེ། ཆོས་དང་ངན་སོང་སྟོན་དང་ཟེར། དེར་སྤྲུལ་པའི་དམྱལ་བ་བསྟན་པས། འདི་རེ་སྡུག་ཟེར། ཁྱེད་རང་ཡང་འདི་འདྲར་སྐྱེ་སྨྲས་པས། ཅིའི་ཕྱིར་སྐྱེ་ཟེར། སྲོག་བཅད་པ་ལས་སྐྱེ་སྨྲས་པས། འོ་ན་སྲོག་མི་གཅོད་ཟེར་རོ། །ཡི་དྭགས་བསྟན་པས་འདི་ཅི་ལས་བྱུང་ཟེར། སེར་སྣ་བྱས་པ་ལས་བྱུང་སྨྲས་པས། སེར་སྣ་མི་བྱེད་ཟེར། བྱོལ་སོང་བསྟན་པས་295

འདི་ཅི་ལས་བྱུང་ཟེར། འདི་ལོག་ལྟ་ལས་བྱུང་སྨྲས་པས། ལོག་ལྟ་མི་བྱེད་ཟེར། ལྷ་མ་ཡིན་འཐབ་རྩོད་བསྟན་པས། འདི་ཅི་ལས་བྱུང་ཟེར། འདི་ཕྲག་དོག་བྱས་པ་ལས་བྱུང་བ་ཡིན་སྨྲས་པས།ཕྲག་དོག་མི་བྱེད་ཟེར། ལྷའི་གཟུགས་དང་ལོངས་སྤྱོད་བསྟན་པས། འདི་རེ་དགའ་ན་ཟེར། འདི་དག་དགེ་བ་སྤྱད་པ་ལས་བྱུང་ངོ་སྨྲས་པ་དང་། ང་ཅག་ཀྱང་དགེ་བ་སྤྱོད་དོ་ཟེར་ནས་ཆོས་ལ་ཚུད་དོ། །དེས་ན་ལས་རྒྱུ་འབྲས་ཀྱི་ཆོས་ལ་ཡིད་ཆེས་པར་བྱས་ནས། སྲོག་གཅོད་པ་དང་། སེར་སྣ་དང་། ལོག་ལྟ་དང་། ཕྲག་དོག་སོགས་མི་བྱེད་པར་མཆོད་སྦྱིན་སོགས་རྣམ་དཀར་དགེ་ཆོས་ལ་བརྩོན་པར་བྱའོ། །སྔོན་བཤན་པ་སྲོག་གཅོད་ཀྱི་གླིང་ན།བཤན་པ་དམར་རུ་རྩེ་དང་། དཀར་རུ་རྩེ་ཞེས་བྱ་བ་གཉིས་དགའ་མཐུན་བྱས་ཏེ། ཉིན་རེ་བཞིན་ལུག་རེ་དང་ཕག་རེ་གསོད་པ་ལ། ཉིན་ཅིག་ལུག་གཅིག་མིག་ཅེ་རེ་བལྟ་ཞིང་ཕག་གིས་ཀྱང་སྐད་ངན་བཏོན་པས། དམར་རུ་རྩེ་ཁྲོས་ནས་ལུག་གི་མིག་ཏུ་ས་བཏབ། ཕག་གི་ལྕེ་བཅད་ནས་བསད་པས་དམྱལ་བར་སྒྱེས་སོ། །དཀར་རུ་རྩེ་སྙིང་རྗེ་སྐྱེས་ནས་གསོད་མ་ཕོད་པར་ནགས་ཁྲོད་་་་་་ཅིག་ཏུ་བསྡད་པས། དེར་ཁོ་ལྟོགས་ནས་སྔོ་ཞིག་ཟོས་པས་སྔོ་སྨན་དེའི་ནུས་པས་རི་ཁ་ཞིག་ཏུ་འཕུར་ནུས་པ་བྱུང་། དེ་རྔོན་པ་ཞིག་གིས་མཐོང་ནས་རྒྱལ་པོ་ལ་སྨྲས་པས། རྒྱལ་པོ་དེ་ལ་ངོ་མཚར་296

སྐྱེས་ནས་བྱ་དགའ་མང་པོ་བྱེན་ནོ། །དེ་ལ་ལྷ་ཚངས་པ་ཡ་མཚན་སྐྱེས་ནས་ཚིགས་སུ་བཅད་དེ་སྨྲས་པ། སྲོག་གཅོད་སྡིག་པ་བྱས་པ་ཡི། །རྣམ་སྨིན་མངོན་དུ་སྣང་བ་ནི། །དམར་རུ་རྩེ་ནི་དམྱལ་བར་ལྷུང་། །དཀར་རུ་རྩེ་ནི་མཐོ་རིས་སོང་། །དགེ་སྡིག་ལས་འབྲས་དེ་འདྲ་བ། །མངོན་སུམ་སྣང་བ་ཡ་མཚན་ཆེ། །ཟེར་རོ། །དེས་ན་སྲོག་གཅོད་པ་སྤངས་ཏེ་ཚེ་ཐར་གཏོང་དགོས། ཡང་མ་བྱིན་ལེན་པ་རྐུན་མའི་གླིང་ན། རྐུན་མ་མང་པོ་ཁྱིམ་བདག་དཔའ་བོ་ཞེས་བྱ་བའི་མཛོད་དུ་རྐུར་ཕྱིན་པས། ཟླ་བོ་རྣམས་ཀྱིས་ནོར་མང་པོ་ཁུར་བས། ནང་ནས་རྐུན་མ་དགའ་བོ་ཞེས་བྱ་བའི་བསམ་པ་ལ།ཁྱེམ་བདག་གིས་དཀོན་མཆོག་ལ་བསྔོས་པའི་ནོར་ལ་འདི་ལྟར་འཛིན་ཆགས་ཀྱིས་རྐུ་བ་མཚང་ཆེ་སྙམ་གད་མོ་ཆེན་པོ་ཞིག་ཤོར་བ་ཁྱེམ་བདག་གིས་ཚོར་ཡང་ཁོ་ལ་ཅི་ཡང་མ་བྱས། གཞན་ཟླ་བོ་རྣམས་དེད་པའི་ཚེ། ཤིང་གི་ལྷ་མོ་འོད་འཆང་མས་ལུང་བསྟན་ནས། ཁྱེམ་བདག་གིས་གསེར་གྱེ་གཏེར་རྙེད་དེ་ཕྱུག་པོར་གྱུར་ཏོ། །དེ་ལ་ངོ་མཚར་ནས་ལྷའི་དབང་པོ་བརྒྱ་བྱིན་གྱིས་སྨྲས་པ།དགེ་བའི་བསོད་ནམས་མཐུ་ཡི་ནི། །དཔའ་བོ་ཁྱིམ་བདག་གསེར་དང་ལྡན། །རྐུན་མ་དགའ་བོ་མཐོ་རིས་སྐྱེས། །ཟླ་བོ་གཞན་མ་ངན་སོང་ལྷུང་། །ཨེ་མ་ཤིན་ཏུ་ངོ་མཚར་ཆེ། །མ་བྱིན་ལེན་སྒོང་སྦྱིན་པ་ཐོངས། །ཟེར་རོ། །དེས་ན་མ་བྱིན་ལེན་པ་སྤངས་ནས་297

སྦྱིན་པ་མེང་པོ་གཏོང་དགོས།ཡང་འདོད་ལོག་སྤྱོད་པ་སྨད་འཚོང་མའི་གླིང་ན། སྨད་འཚོང་མ་དགའ་བྱེན་མ་དང་། གསལ་བའི་འོད་ཅེས་བྱ་བ་གཉིས་ཡོད་པའི། གསལ་བའི་འོད་ན་རེ། འདི་ལྟར་ངོ་ཚ་ལ་སྒྱུག་བྲོ་བ།སྡིག་ཆེ་ལ་ཚིམ་པ་མེད་པ། འདི་འདྲ་བའི་ལས་བྱེད་པ་ཟེར་ནས་སངས་རྒྱས་ཀྱི་དྲུང་དུ་ཕྱིན་ཏེ། ཚངས་སྤྱོད་ཀྱི་སྡོམ་པ་བླངས་ནས་བསྲུངས་པས་ལྷའི་བུ་རིན་ཆེན་འོད་ཅེས་བྱ་བར་སྐྱེས་སོ། །དགའ་བྱིན་མ་འདོད་པ་ལ་ཤིན་ཏུ་ཆགས་ཏེ། མཉམ་པོར་དགའ་བ་ལ་རིན་ཐང་གཞན་གྱིས་སྟེར། འདི་ལས་ལྷག་པ་གང་ན་ཡོད་སྙམ་ནས་འདོད་ལོག་སྤྱད་ནས། ཡི་དྭགས་ཀྱི་མངལ། ངན་སྐྱུགས་ཀྱི་འདམ་དུ་སྐྱེས་པས། དེ་ལ་ཡ་མཚན་ནས་ལྷའི་བུ་རིན་ཆེན་སྙིང་པོས་ཚིགས་སུ་བཅད་དེ་སྨྲས་པ། འཁོར་བའི་རྩ་བ་འདོད་ཆགས་ཏེ། །སྤངས་པས་འོད་གསལ་ལྷ་རུ་སྐྱེས། །སྤྱད་པས་དགའ་བྱེན་ཡི་དྭགས་ལྷུང་། །འདི་ཡང་ཡ་མཚན་ངོ་མཚར་ཆེ། །འདོད་ལོག་སྤོངས་ལ་ཚངས་སྤྱོད་བསྲུང་། །ཟེར་རོ། །དེས་ན་འདོད་པས་ལོག་པར་གཡེམ་པ་སྤངས་ནས་ཚངས་སྤྱོད་ཀྱི་སྡོམ་པ་བསྲུང་དགོས།ཡང་རིགས་ངན་རྫུན་སྨྲ་བའི་གླིང་ན། རིགས་ངན་རྫུན་པོ་ཆེ་ཞེས་བྱ་བ་དང་། བྲམ་ཟེ་ཛུན་མེད་ཅེས་བྱ་བ་གཉིས་ཀྱིས་རྒྱལ་པོའི་མ་ཧེ་སྟོང་ཁྱུ་འིག་འཚོས་པས། མ་ཧེ་རྣམས་ཀྱི་ནང་ན་ཁྱུ་298

མཆོག་རྟ་རི་ཞེས་བྱ་བ་རྩྭའི་ཕུད་ཟ་བ། ཆུའི་ཕུད་འཐུང་བ། འགྲོ་བའི་སྣ་འདྲེན་པ། སྡོད་པའི་མཇུག་སྡུད་པ། སྤོ་མཐོ་ལ་བསྡད་ནས་དགྲ་དང་གཅན་གཟན་གྱི་བྱ་ར་བྱེད་པ་ཞིག་ཡོད་པ་ལ་རྫི་བོ་གཉིས་ཀྱིས་དེ་བསད་ནས་ཟོས་པ་ལ། དེར་རིགས་ངན་ན་རེ།ངེད་རང་གཉིས་ལ་རྒྱལ་པོའི་ཆད་པ་འོང་བས། ཁྱུ་མཆོག་རྟ་རི་བ་རྦབ་ལ་ལྷུང་ནས་ཤི་གྱིས་ཤིག་ཟེར་རོ། །བྲམ་ཟེ་ན་རེ། ང་སྐྱེས་ནས་ཛུན་བྱེད་མ་མྱོང་བས། ད་ཡང་རྫུན་མི་ཤེས་སོ་ཟེར་སྐད།དེར་རྒྱལ་པོས་ཁྱུ་མཆོག་རྟ་རི་འཚོའམ་ཟེར་བ་ལ། བྲམ་ཟེས་ཁྱུ་མཆོག་ངེད་གཉིས་ཀྱིས་བསད་ནས་ཟོས་སོ་བྱས། རིགས་ངན་གྱིས་རྦབ་ལ་ལྷུང་ནས་ཤི་ཞེས་ཛུན་བྱས་པས་ལྕེ་བཅད་དོ། །དེ་ལ་ཡ་མཚན་ནས་ལྷ་དབང་ཕྱུག་ཆེན་པོས་ཚིགས་སུ་བཅད་དེ་སྨྲས་པ། ཛུན་ལས་ལྡོག་ནས་བདེན་པ་སྨྲས། །བྲམ་ཟེས་བྱ་དགའ་མཐོ་རིས་ཐོབ། །རིགས་ངན་ལྕེ་བཅད་ངན་སོང་ལྷུང་། །དེ་བས་རྫུན་སྤོང་བདེན་པ་སྨོས། །ཟེར་རོ། །དེས་ན་རྫུན་སྤངས་ནས་བདེན་པ་སྨྲ་དགོས། ཡང་ཚིག་རྩུབ་ཨག་ཙར་དུ་སྨྲ་བའི་གླིང་ན། ཁྱིམ་བདག་ནག་པོ་བརྩེགས་པ་ཞེས་བྱ་བ་ཚིག་རྩུབ་མོ་ཤ་སྟག་སྨྲ་བ་་་་ཞིག་དང་། བྲམ་ཟེ་པདྨའི་ངང་ཚུལ་ཅན་ཞེས་བྱ་བ་ངག་འཇམ་པོར་སྨྲ་བ་ཞིག་ཡོད་པས། བྲམ་ཟེས་ཁྱིམ་བདག་ལ་དེ་སྐད་མ་ཟེར། མཚོན་གྱེ་རྨ་ནི་འཚོ་བ་ཡིན། །ཚིག་ངན་རྨ་ནི་འཚོ་མ་299

ཡིན། །སྨྲས་པས། ཁྱེམ་བདག་ན་རེ། ཚིག་རྩུབ་ཁ་དྲག་གི་ཁ་ནོན་ཡིན། ང་ལ་སུས་ཀྱང་ཚིག་ལྡོག་མི་ནུས་ཟེར་ནས། ཚིག་རྩུབ་དང་ཨག་ཙར་ཉི་ཚེ་སྨྲས་པས། ཡུལ་པ་ཁ་ལོག་སྟེ་ཁྱེམ་ཕྲོགས་ནས།བྲམ་ཟེ་ལ་བྱིན་ནོ། །དེར་དྲི་ཟའི་རྒྱལ་པོ་ཟུར་ཕུད་ལྔ་པ་ངོ་མཚར་སྐྱེས་ནས་ཚིགས་སུ་བཅད་དེ་སྨྲས་པ། ཚིག་རྩུབ་ཀུན་གྱི་ཞེ་བཟློག་པ། །སྨྲས་པས་ཁྱིམ་བདག་ཡུལ་དང་བྲལ། །ངག་འཇམ་ཀུན་གྱེ་ཡིད་དང་མཐུན། །བྲམ་ཟེ་ནོར་ལྡན་ངོ་མཚར་ཆེ མ་མ་ངོ་མཚར་ཤིན་ཏུ་ཆེ། །ཚིག་རྩུབ་སྤོང་ལ་ངག་འཇམ་སྒོས། །ཟེར་རོ། །དེས་ན་ཚིག་རྩུབ་མོ་སྤངས་ནས་ངག་འཇམ་པོ་སྨྲ་དགོས། ཡང་ངག་འཁྱལ་ཅལ་ཅོལ་དུ་སྨྲ་བའི་གླིང་ན། མགར་བ་མུ་ཅོར་དུ་སྨྲ་བ་ཞེས་བྱ་བ་ངག་འཁྱལ་ཅི་རུང་རུང་དུ་སྨྲ་བ་ཞིག་དང་། འབའ་རོ་གྲགས་པ་སེང་གེ་ཞེས་བྱ་བ་དོན་དང་ལྡན་པའི་གཏམ་ཉི་ཚེ་སྨྲ་བ་ཞིག་ཡོད་པ་ལས། མགར་བའི་ཁྱིམ་དུ་དགེ་སློང་་ཉི་མའི་འོད་ཟེར་ཞེས་བྱ་བ་ཞིག་ཕྱིན་པས། མགར་བས་ངག་འཁྱལ་ཅི་རུང་རུང་སྨྲས་པས། འབའ་རོས་མགར་བ་ལ་བབ་ཅོལ་དུ་མ་སྨྲ།དགེ་སློང་རང་ཡང་བྲང་ཁང་དུ་གཤེགས་འཚལ་བྱས་པས། དགེ་སློང་ལ་འཚོ་བ་མ་དྲངས་པར་ངག་འཁྱལ་བ་བརྗོད་པས། དགེ་སློང་ཁམས་ལོག་སྟེ་རྦབ་ལ་བྲུལ་ཏེ་གྲོངས་སོ། །དེར་རྒྱལ་པོས་ངའི་མཆོད་གནས་འདི་ཙུག་ལ་འགྲོ་བ་ཅི་ཡིན་ཟེར། འབའ་རོས་300

ལོ་རྒྱུས་ཞིབ་ཏུ་སྨྲས་པས་འབའ་རོ་ལ་བྱ་དགའ་བྱེན། མགར་བའི་ལྕེ་བཅད་དོ། །དེར་ལྷའི་དྲང་སྲོང་སྐར་མདའ་གདོང་གིས་ཚིགས་སུ་བཅད་དེ་སྨྲས་པ། ངག་འཁྱལ་སྨྲ་བ་སྨྱོན་པ་འདྲ། །མགར་བ་མུ་ཅོར་ལྕེ་དང་བྲལ། །འབའ་རོ་ནོར་དང་བྱ་དགའ་ཐོབ། །རྣམ་སྨིན་འཕྲལ་བྱུང་ངོ་མཚར་ཆེ། །ངག་འཁྱལ་སྤོང་ལ་དོན་དམ་སྨོས། །ཟེར་རོ། །དེས་ན་ངག་འཁྱལ་སྤང་ས་ནས་དོན་དང་ལྡན་པ་སྨྲ་དགོས། ་ཡང་ཕྲ་མ་འབྱེད་བྱེད་ཀྱི་གླིང་ན། ཕྲ་མ་སྨྲ་བ་དགའ་བྱེད་ཅེས་བྱ་བ་ཕྲ་མ་མང་པོ་བྱེད་པ་ཞིག་ཡོད་པ་དེས། འབའ་རོ་ཡུལ་དཔོན་ཞེས་བྱ་བ་ལོངས་སྤྱོགལྡན་པ་ཞིག་ཡོད་པ་དང་། ཡུལ་དེའི་རྒྱལ་པོ་གཉིས་ཀྱི་བར་དུ་ཕྲ་མ་བཅུག་སྟེ། རྒྱལ་པོའི་རྩར་ཕྱིན་ནས་འབའ་རོས་རྒྱལ་པོ་བས་ནོར་ང་ཆེ་འཁོར་ང་བཟང་་་་་་རྒྱལ་པོ་ལ་བསྡོས་ཀྱང་ཐུབ་བོ་ཟེར་གྱིན་འདུག་ཅེས་ཕྲ་མ་བསྐྱལ་བས། རྒྱལ་པོ་དང་འབའ་རོ་འཁྲུག་པ་ཆེན་པོ་ཤོར་ཏེ་འཐབ་བོ། །ཡུལ་དེ་ན་བྲམ་ཟེ་མཛའ་བོ་ཞེས་བྱ་བ་འཐབ་པ་ཐམས་ཅད་སྡུམ་པར་བྱེད་པ་ཞིག་ཡོད་པ་དེས། རྒྱལ་པོ་དང་འབའ་རོ་གཉིས་བསྡུམས་བྱས་ཏེ་རྒྱལ་ཁམས་བདེ་བ་ལ་བཀོད་དོ། །རྒྱལ་པོ་དང་འབའ་རོ་གཉིས་ཀྱིས་ཕྲ་མ་ཡིན་པར་ཤེས་ནས་ཕྲ་མཁན་གྱི་ལྕེ་་་་་བཅད། བྲམ་ཟེ་ལ་ཁོང་གཉིས་ཀྱིས་གསེར་སྲང་བརྒྱ་རྩ་རེ་བྱེན་301

ནོ། །དེ་ཡ་མཚན་སྐྱེས་ནས་མིའམ་ཅིའི་རྒྱལ་པོས་ཚིགས་སུ་བཅད་དེ་སྨྲས་པ། ཕྲ་མ་གཞན་འབྱེད་རྣམ་སྨིན་གྱིས། །ལྕེ་བཅད་ངན་སོང་གནས་སུ་ལྷུང་། །བྲམ་ཟེ་མཛའ་བོ་སྡུམ་མཁན་དེས། །གསེར་སྲང་ཉིས་བརྒྱའི་བྱ་དགའ་ཐོབ། །རྣམ་སྨིན་འཕྲལ་བྱུང་ངོ་མཚར་ཆེ། །ཕྲ་མ་སྤོང་ལ་འཐབ་རྩོད་བསྡུམ། །ཟེར་རོ། །དེས་ན་ཕྲ་མ་སྤངས་ནས་འཐབ་རྩོད་བསྡུམ་དགོས། ཡང་བརྣབ་སེམས་འདོད་པའི་གླིང་ན། ཁྱེམ་བདག་འོད་གསལ་ཞེས་བྱ་བ་ཤིན་ཏུ་ཕྱུག་པ།རང་གི་ནོར་ལ་ཤིན་ཏུ་ཆགས་པ། གཞན་གྱི་ནོར་ལ་ཡང་ཁྲམ་དང་གཡོ་སྒྱུས་འཕྲལ་བ། ཁྱད་པར་དཀོན་མཆོག་གི་ནོར་ལ་ཆགས་པ་ཞིག་དང་། ལི་ཙ་བྱེ་དྲི་མ་མེད་པར་གྲགས་པ་ཞེས་བྱ་བ་ཆགས་པ་དང་བྲལ་བ་ཞིག་ཡོད་པས་ཁྱེམ་བདག་ལ་སྨྲས་པ། འདི་ཙམ་གྱི་ནོར་འདུག་བཞིན་དུ་ཆོག་ཤེས་མེད་པར་གཞན་གྱི་ནོར་ལ་བརྣབ་པ། ཁྱད་པར་དཀོན་མཆོག་གི་ནོར་ལ་བརྣབ་སེམས་བྱེད་པ་འཇིག་རྟེན་འདིར་ཡང་བཀྲ་མི་ཤིས། ཕྱི་མར་ངན་སོང་དུ་ལྟུང་བར་འགྱུར་རོ། །བྱས་ཀྱང་མ་མཉན་པར་གཞན་གྱི་ནོར་དང་ཁྱད་པར་དཀོན་མཆོག་གི་དཀོར་ལ་བརྣབ་སེམས་ཆེན་པོ་བྱས་་་་པའི་འབྲས་བུས་ནོར་ཐམས་ཅད་དམག་གིས་ཕྲོགས། སྙིང་མ་ཧཱ་ཀ་ལས་བཏོན་ནས་བསད་པས། ཚེ་ཕྱི་མ་ལ་ཡི་དྭགས་སུ་སྐྱེས་སོ། །ལི་ཙ་བྱི་ལ་རྒྱལ་ཁམས་ཀྱི་མིས་བསྙེན་བཀུར་བྱས་ནས་ནོར་302

ལ་ཟད་པ་མ་བྱུང་ངོ་། །དེ་ལ་ཡ་མཚན་ནས་སའི་ལྷ་་མོ་བསྟན་མས་སྨྲས་པ། ཆོག་མི་ཤེས་པའི་འདོད་པ་ལས། །འདིར་སྡུག་ཕྱི་མར་ངན་སོང་མྱོང་། །ཆགས་ཞེན་མེད་པའི་ལི་ཙ་བྱེ། །བདེ་ཞིང་ཕྱུག་པ་ངོ་མཚར་ཆེ། །བརྣབ་སེམས་སྐྱུངས་ལ་འདོད་ཡོན་སྒོང་། །ཟེར་རོ། །དེས་ན་བརྣབ་སེམས་སྤངས་ནས་འདོད་ཆུང་ཆོག་ཤེས་བྱེད་དགོས། ཡང་གནོད་སེམས་བརྡུང་འཚོག་གི་གླིང་ན། གྱད་ཟླ་བ་བཟང་པོ་ཞེས་བྱ་བ་ཐམས་ཅད་ལ་བརྡུང་ཞིང་འཚོག་པ་ཞིག་དང་། ལྷའི་བུ་གསེར་གཟུངས་ཞེས་བྱ་བ་བྱམས་པ་དང་ལྡན་པ་ཞིག་ཡོད་པས། གྱད་ཟླལ་བཟང་པོས་རྒྱུན་དུ་གཞན་ལ་གནོད་སེམས་རང་བྱས་པའི་རྐྱེན་གྱིས་གཤིན་རྗེའི་ཕོ་ཉས་ཁྲིད་ནས་་་་་་་དམྱལ་བར་སྐྱེས་སོ། །ལྷའི་བུ་གསེར་གཟུངས་ནི་དུས་རྒྱུན་དུ་སེམས་ཅན་ལ་བྱམས་པ་དང་ལྡན་པས་མངོན་སུམ་དུ་ལྷ་ཡུལ་དུ་སྤྱན་དྲངས་སོ། །དེའི་ཚེ་ལྷའི་དབང་ཕྱུག་རྣམ་ཐོས་སྲས་ཀྱིས་སྨྲས་པ། ཀུན་ལ་གནོད་སེམས་ལྡན་པ་ཡི། །གྱད་ནི་མངོན་སུམ་གཤིན་རྗེས་ཁྲིད། །བྱམས་པ་ལྡན་པའི་གསེར་གཟུངས་ནི། །ལྷ་གནས་སྤྱན་དྲངས་ངོ་མཚར་ཆེ། །གནོད་སེམས་སྤོང་ལ་བྱམས་སེམས་བསྒྱེད། །ཟེར་རོ། །དེས་ན་གནོད་སེམས་སྤངས་ནས་བྱམས་སྙིང་རྗེ་བསྐྱེད་དགོས། ཡང་ལོག་ལྟ་མུ་སྟེགས་ཀྱི་གླིང་ན། མུ་སྟེགས་འོད་སྲུང་རྫོགས་བྱེད་ཅེས་བྱ་བ་ཚེ་སྔ་ཕྱི་མེད། དཀོན་མཆོག་རྫུན་303

ཡིན་ཟེར། རང་ཡང་དེ་ལྟར་བསམ་ལ་གཞན་ལ་ཡང་དེ་ལྟར་སྟོན་པ་ཞིག་དང་། དགེ་སློང་སེང་གེ་ཞེས་བྱ་བ་དང་པོ་བྱང་ཆུབ་མཆོག་ཏུ་སེམས་བསྐྱེད་པ། བར་དུ་དཀོན་མཆོག་གསུམ་ལ་སྐྱབས་སུ་འགྲོ་བ། ཐ་མར་ཡང་དག་པར་རྫོགས་པའི་སངས་རྒྱས་ཐོབ་པར་སྨོན་ལམ་འདེབས་པ་ཞིག་ཡོད་པས། མུ་སྟེགས་ལྟ་བ་ལོག་པའི་སྐྱོན་གྱིས་དམྱལ་བར་སྐྱེས་སོ། །དགེ་སློང་དཀོན་མཆོག་ལ་མོས་པའི་བྱེན་རླབས་ཀྱིས་བདེ་བ་ཅན་གྱི་ཞིང་ཁམས་སུ་སྐྱེས་སོ། །དེའི་ཚེ་བྱང་ཆུབ་སེམས་དཔའ་རྡོ་རྗེ་སྙིང་པོས་སྨྲས་པ། ཛུ་འཕྲུལ་ལྡན་པའི་མུ་སྟེགས་རྫོགས་བྱེད་ཀྱང་། །མངོན་སུམ་ཉིད་དུ་དམྱལ་བའི་གནས་སུ་སྐྱེས། །ལོག་པར་འཛིན་པ་ཐམས་ཅད་སྙིང་རེ་རྗེ། །ཡང་དག་ལྡན་པའི་དགེ་སློང་སེང་གེ་ནི། །དཀོན་མཆོག་གསུམ་ལ་མོས་གུས་བྱས་པ་ཡིས། །ནུབ་ཕྱོགས་བདེ་བ་ཅན་གྱི་ཞིང་ཁམས་སུ། །སྐྱེས་པ་ཡ་མཚན་ངོ་མཚར་ཤིན་ཏུ་ཆེ། །ལོག་ལྟ་སྤོང་ལ་ཡང་དག་ལྟ་ལྡན་མཛོད། །ཟེར་རོ། །དེས་ན་ལོག་ལྟ་སྤངས་ནས་ཡང་དག་ལྟ་བ་དང་ལྡན་པར་བྱ་དགོས།གཞན་ཡང་སྔོན་ཕ་དམ་པ་རྒྱ་གར་གྱིས་ཉིན་གཅིག་ཐུགས་དམ་ལ་བཞུགས་དུས། ཨ་ཚ་ལ་སོགས་པའི་སྒྲ་ལུང་པ་གང་བ་ཙམ་གསན། འོད་གསལ་གྱི་ངང་ནས་བལྟས་པས། དིང་རི་གླང་འཁོར་གྱི་གྲྭ་བཙུན་རྣམས་ཀྱིས་ཤིག་ཡོད་པའི་དུག་ཧྲུལ་ཉི་མ་ལ་304

བཞག་པའི་ནང་གི་ཤིག་ཉི་མས་ཚིག་པ་ཡིན་པ་མཁྱེན་ནས། གྲྭ་བཙུན་རྣམས་བོས་ཏེ། ཁྱེད་རྣམས་དམྱལ་བར་འགྲོ་བ་ལ་གཞན་མི་དགོས་པར་གདའ། ཤིག་ཡོད་པའི་དུག་པོ་ཉི་མ་ལ་བཞག་པ་འདི་ཁོ་ནས་ཆོག་པར་གདའ་གསུངས། དེ་ནས་བཟུང་གྲྭ་བཙུན་རྣམས་ཀྱིས་ཤིག་ཡོད་པའི་གོས་ཉི་མ་ལ་ཡང་མི་འཇོག་པ་བྱུང་།དེས་ན་རང་གི་ལུས་ཀྱི་ཤིག་ཡན་ཆད་མི་གསོད་པར་སྡིག་པ་ཆུང་ངུ་ལ་ཡང་འཛེམ་དགོས། ཡང་ཕ་དམ་པའི་ཞལ་ནས། ཁྱེད་དིང་རིའི་རྒན་རྒོན་ཕལ་ཆེར་དམྱལ་བར་འགྲོ་བ་ལ་གཞན་མི་དགོས།ཁ་ཁོ་ནས་ཆོག་པར་གདའ་གསུངས། རྒད་པོ་ཞིག་ན་རེ། ངེད་ཚོའི་ཁ་འདིས་དམྱལ་བའི་རྒྱུ་ཇི་ལྟར་སྒྲུབ་པར་གདའ་ཞུས་པས།ཁྱེད་རྣམས་འཆི་ལ་ཉེ་ཡང་མ་ཎི་བགྲང་རྒྱུ་བཞག་ནས། ད་དུང་ལུག་གཅིག་གསོད་ཀྱང་ཀ་གསོད་རོགས་གྱིས་ཟེར། ཇུས་ཉེས་གཏོང་། ནང་མི་ཁྱེམ་མཚེས་རྣམས་ལ་ཚིག་ངན་མང་པོ་རྒྱག་པ་འདི་ལགས་མོད་གསུངས་པས། དེ་ནས་བཟུང་རྒན་རྒོན་རྣམས་ཀྱི་ཁ་འཇམ་དུ་སོང་སྐད། ཡང་རྒད་པོ་གཅིག་ན་རེ། ཁྱེད་ཀྱིས་ཆོས་ཁོ་ན་གསུངས་པ་ལས། སྐབས་རེ་སྒྲུང་དང་གཏམ་རྒྱུད་སོགས་འཇིག་རྟེན་པའི་གཏམ་རེ་ཡང་གསུངས་ན་ལེགས་ཞུས་་་་་པས། ཕ་དམ་པ་ཐུགས་ཁྲེལ་ཏེ། རྒད་པོ་ཁྱོད་ཀྱི་ཁ་ལ་རུལ་དྲི་མི་ཁའམ་གསུངས་པས། མི་བྲོ་ལགས་ཅི་ཡིན་ནམ་ཞུས་པས། ཁྱོད་305

ཀྱི་ཁོག་གི་སྙིང་དེ་རུལ་ཡོད་པའི་ཚོད་རེད་གསུངས། དེ་ནས་བཟུང་དིང་རིའི་རྒན་རྒོན་སྙིང་རུལ་བ་ཚོ་གསུངས། རྗེས་སུ་སྐུ་མདུན་དུ་སོང་ན། ཁོང་གིས་སྒྲུབ་ཁང་གི་སྒོ་རྒྱབ་ནས་ནང་དུ་མི་གཏོང་། སྒོ་ན་བཞུགས་དུས་སོང་ན། ན་བཟས་དབུ་བཏུམས་ནས་བཞུགས། ཞལ་མཇལ་གསུང་ཐོས་དགོས་ཞུས་པའི་ཚེ། ཞལ་མཇལ་རྒྱུ་ཅི་ཡོད། ཨ་ཙ་ར་རྒད་པོ་དེ་ལགས་མོད། ངས་ཆོས་མ་གཏོགས་འཇིག་རྟེན་པའི་གཏམ་ནི་མི་ཤེས། ནམ་འཆི་ཆ་མེད་ལ་ལོང་གཏམ་ལབ་ཁོམ་མེད། ཁྱེད་དིང་རིའི་རྒན་རྒོན་སྙིང་རུལ་བ་ཚོ། འཆི་བ་མི་ཡོང་བས་མ་ཎི་མ་བགྲངས། ཉི་ཕུག་དྲོ་ས་ནས་ལོང་གཏམ་ལབ་གསུངས། དེས་ན་འཆི་བ་བསམས་ནས་ཆོས་གཞན་མ་ནུས་ཀྱང་། མ་ཎི་རེམ་ནས་བགྲང་དགོས། སྔོན་སངས་རྒྱས་ཀྱིས་ལྗགས་ཀྱི་དབང་པོ་ཕྱུང་སྟེ་ཞལ་གྱི་དཀྱིལ་འཁོར་་་་་་་་་་མངོན་པར་བཀབ་བོ། །དེ་ནས་རིམ་པ་བཞིན་དབུ་དང་སྐུ་དང་།སེང་གེའི་ཁྲི་དང་། འཁོར་རྣམས་དང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམས་མངོན་པར་བཀབ་བོ། །དེ་ནས་ལྗགས་ཀྱི་དབང་པོ་ཕྱིར་བསྡུས་ཏེ་བཀའ་སྩལ་པ། རིགས་ཀྱི་བུ་འདི་འདྲ་བའི་ལྗགས་ཀྱིས་དེ་བཞིན་གཤེགས་པ་རྣམས་ཛུན་་་་་་་་གསུང་བར་མི་འགྱུར་གྱིས། ཁྱེད་རྣམས་དད་པར་གྱིས་ཤིག་གསུངས། དེས་ན་སངས་རྒྱས་ཀྱིས་རྫུན་མི་གསུང་བའི་རྟགས་སུ།306

ལྗགས་ཀྱང་དེ་ལྟར་མངའ་བས་གསུང་ལ་ཡིད་ཆེས་ཀྱི་དད་པ་་་་་་བསྐྱེད་དགོས། སྔོན་ཉེ་གནས་ལེགས་པའི་སྐར་མས། མུ་སྟེགས་གཅེར་བུ་སྡུག་བསྔལ་འགྱུར་བྱ་བ་དེ་དགྲ་བཅོམ་པ་ཡིན་ཟེར་བ་ལ། སངས་རྒྱས་བཅོམ་ལྡན་འདས་ཀྱིས་གླེན་པ་འདི་ནི་ད་ནས་ཞག་བདུན་བར་མ་ཞུ་བའི་ནད་ཀྱིས་ཤི་ནས་རྒྱལ་པོའི་ཁབ་ཀྱི་ཕྱི་ས་ཁུང་དུ་སྐྱུག་པ་ཟ་བའི་ཡི་དྭགས་སུ་སྐྱེ་བར་འགྱུར་ན། དགྲ་བཅོམ་པ་དེ་ལྟར་འགྱུར་རམ་གསུངས་པས། ཁོ་སྡུག་བསྔལ་འགྱུར་གྱི་དྲུང་དུ་སོང་ནས་ཁྱོད་ལ་བཅོམ་ལྡན་འདས་ཀྱིས་འདི་སྐད་ཟེར་བས་ཟོན་གྱིས་ཤིག་བྱས་པས། དེས་ཟོན་བྱས་ཏེ་ཞག་དྲུག་ལྟོགས་པར་བསྡད་པས། ལྟོགས་ཆེས་ནས་བུ་རམ་ཞིག་ཟོས་ཆུ་འཐུངས་པས་དེ་ཉིད་མ་ཞུ་ནས་ཞག་བདུན་པ་ལ་ཤི་སྟེ། དེར་སྐྱེས་པ་དང་། ལེགས་པའི་སྐར་མ་མཚན་མོ་དོན་ཞིག་ལ་ཕྱིན་པས། དེ་ན་ཅག་ཅག་པ་ཞིག་འདུག་པ་སུ་ཡིན་བྱས་པས ང་གཅེར་བུ་བ་སྡུག་བསྔལ་འགྱུར་ཡིན་ཟེར། ཁྱོད་དེར་སྒྱེས་སམ་བྱས་པས། སྐྱེས། ཁྱོད་བཅོམ་ལྡན་འདས་ལ་ཡིད་མི་ཆེས་སམ་ཟེར། དེས་ན་སངས་རྒྱས་ཀྱིས་དུས་གསུམ་ས་ལེར་མཁྱེན་པས་ཛུན་གསུང་དོན་མེད་པས་གསུངས་པའི་ཆོས་ལ་ཡིད་ཆེས་དགོས།སྔོན་བདུད་ལྷས་སྦྱིན་གྱེས། སངས་རྒྱས་བཅོམ་ལྡན་འདས་གསོད་སྙམ་སྒོགས་རྡོ་འཕངས་དགེ་འདུན་གྱི་དབྱེན་སོགས་བྱས།307

དུས་རྒྱུན་དུ་སངས་རྒྱས་འཁོར་བཅས་ལ་གནོད་པ་ཅི་འཁྲོལ་་་་་་་བྱས་ཀྱང་། ཁོ་མ་ཞུ་བའི་ནད་ཀྱིས་ཐེབས་པ་སྨན་པས་ཀྱང་བོར་ནས་འཆི་ལ་ཉེ་ཚེ། སངས་རྒྱས་ཀྱིས་སྙིང་རྗེ་ནས་ཕྱག་སྤྱི་བོར་བཞག་བྱེན་རླབས་བྱས་ཏེ། ནད་ལས་གྲོལ་བར་བྱས། དུས་རྒྱུན་དུ་རང་གི་སྲས་དགྲ་གཅན་འཛིན་དང་ལྷས་སྦྱིན་གཉིས་ལ་ཁྱད་པར་མེད་པར་བྱམས། དེས་ན་སངས་རྒྱས་བཅོམ་ལྡན་འདས་ལ་དགྲ་གཉེན་ལ་ཁྱད་པར་མེད་པར་ཀུན་ལ་བྱམས་པས་ཛུན་་་་་་་་་་གསུང་དོན་མེད་པས། སངས་རྒྱས་ཀྱི་ལས་རྒྱུ་འབྲས་ཀྱི་ཆོས་གང་ལ་ཡང་ཡིད་ཆེས་ཀྱི་དད་པ་བསྐྱེད་ནས་སྤང་བླང་མ་ནོར་བར་བྱ།དེ་ཡང་མི་དགེ་བའི་དབང་གིས་ངན་སོང་དུ་སྐྱེས་ན། སྡུག་བསྔལ་ཡོད་པ་སྒོས་ཅི་དགོས། ལས་དང་ཉོན་མོངས་པ་གཞན་གྱི་དབང་གིས་མཐོ་རིས་ལྷ་མིའི་ནང་དུ་སྐྱེས་ན་ཡང་སྡུག་བསྔལ་མ་གཏོགས་བདེ་བ་མེད་དེ། དམྱལ་བར་སྐྱེས་ན་ཚ་གྲང་གི་སྡུག་བསྔལ། ཡི་དྭགས་ལ་བཀྲེས་སྐོམ་གྱི་སྡུག་བསྔལ། དུད་འགྲོ་ལ་བཀོལ་སྤྱོད་ཀྱི་སྡུག་བསྔལ། མི་ལ་སྐྱེ་རྒ་ན་འཆིའི་སྡུག་བསྔལ། ལྷ་མ་ཡིན་ལ་འཐབ་རྩོད་ཀྱི་སྡུག་བསྔལ། ལྷ་ལ་འཆི་འཕོ་ལྟུང་བའི་སྡུག་བསྔལ་ཏེ། སྡུག་བསྔལ་བསམ་གྱིས་མི་ཁྱབ་པ་ཡོད་པ་ཡིན་པས་ན་སྤྱིར་འཁོར་བ་སྡུག་བསྔལ་གྱི་རྒྱ་མཚོ་ཞེས་ཡོངས་སུ་་་་་་་་་གྲགས་པ་དང་།སྒོས་སུ་འཁོར་བའི་ཁྱེམ་ཐབ་བྱས་པ་མེའི་འོབས་308

སྲིན་མོའི་གླིང་། དུག་སྦྲུལ་ནག་པོའི་ཚང་དུ་ཆུད་པའི་མི་དང་འདྲ་ལ། ཡང་སྒོས་ཁྱད་པར་ཅན་དུ་འཁོར་བའི་ཕུན་ཚོགས་ནོར་ལོངས་སྤྱོད་འཛོམས་པོ་རྣམས་ཀྱང་། དུག་དང་འདྲེས་པའི་ཁ་ཟས། སྤུ་གྲིའི་ཁར་ཆགས་སྦྲང་རྩི། དུག་སྦྲུལ་མགོ་ཡི་ནོར་བུ་ལྟར་རེག་ན་ཡང་འཕུང་ལ། དེ་ཉིད་བསྟེན་ན་སྨོས་ཅི་དགོས་སྙམ་དུ།མཐོ་རྒྱལ་པོའི་རྒྱལ་སྲེད་ལ་ཡང་ཡིད་སྨོན་སྐད་ཅིག་ཙམ་ཡང་་་་་་མེད་པ་ཞིག་བྱ་དགོས་ཏེ། སྔོན་བདག་ཅག་གི་སྟོན་པ་ཐུགས་རྗེ་ཅན་གྱིས་རྒྱལ་སྲིད་དུག་གི་སྡོང་པོ་འདྲ་བར་གཟིགས། ལོངས་སྤྱོད་ཐམས་ཅད་མཆིལ་སྣབས་བཞིན་དུ་དོར་ནས་མཚན་གུང་་་་་ཞིག་ལ་བྲོས། མཆོད་རྟེན་རྣམ་དག་དྲུང་ནས་དབུ་སྐྲ་བསིལ། ཆུ་བོ་ནེེརཛྷནའི་འགྲམ་དུ་དཀའ་བ་སྤྱད། རྒྱ་གར་རྡོ་རྗེ་གདན་ནས་སངས་རྒྱས་ཏེ། འགྲོ་ལ་བདེན་བཞིའི་ཆོས་འཁོར་བསྐོར་དུས་སུ་ཡང་ཐོག་མར་སྡུག་བདེན་འཁོར་བའི་ཉེས་དམིགས་ཤ་སྟག་་་་་་་་གསུངས་པ་ལ་ལྟོས་དང་། འཁོར་བ་སྡུག་བསྔལ་ཡིན་པ་ཧ་གོ་ཡོང་། སངས་རྒྱས་ཀྱི་འཁོར་ཉན་ཐོས་དགྲ་བཅོམ་རྣམས་ཀྱིས་ཀྱང་འཁོར་བ་འདིའི་ནང་དུ་སྐྱེས་ཕྱིན་ཆད་ནས་ནོར་ཡོད་ན་་་་་་ཡོད་སྡུག་སྐེད་ན་མེད་སྡུག་ཡོད་མེད་མཉམ་སྡུག མི་ཚེ་སྡུག་ཟད་ལ་འགྲོ་བའི་ཚུལ་ལ་བསམས་ནས་ཁྱེམ་ནས་ཁྱེམ་མེད་པར་རབ་ཏུ་བྱུང་ནས་དགྲ་བཅོམ་པའི་གོ་འཕང་ཐོབ། དེ་བཞིན་དུ་རྒྱ་བོད་309

ཀྱི་མཁས་གྲུབ་རྣམས་ཀྱིས་སྐྱེ་འཆི་འཁོར་བའི་ཉེས་དམིགས་་་་་་་་བསམས་ནས། ཕ་ཡུལ་ནོར་རྫས་ཐམས་ཅད་འཕོངས་ཕྱིས་པའི་རྡོ་བཞིན་དུ་བསྐྱུར་ནས། མཚན་ལྡན་གྱི་བླ་མ་དམ་པའི་གསུང་བཞིན་ན་བུན་གོས་ལྟར་གྱོན། བྲག་ཕུག་ཞྭ་ལྟར་བསྟེན། གྱོང་ལྟོ་གོས་གཏམ་གསུམ་ལ་བཏང་ནས། སྒྲུབ་པ་ཁོ་ན་ལ་གཞོལ་ནས་ཕྱག་རྒྱ་ཆེན་པོ་མཆོག་གི་དངོས་གྲུབ་སངས་རྒྱས་ཀྱི་གོ་འཕང་ཚེ་འདི་ཉིད་ལ་ཐོབ་ནས་རང་གཞན་གྱི་དོན་གཉིས་ལྷུན་གྱེས་གྲུབ་པ་བྱུང་། དེ་ལྟ་བུའི་གོང་མའི་རྣམ་ཐར་རྗེས་འཇུག་གདུལ་བྱ་རྣམས་ཀྱིས་ཉམས་ལེན་དུ་འཁྱེར་ཤེས་དགོས་ལ་སྟོན་པ་སངས་་་་རྒྱས་ནས་བཟུང་ད་ལྟའི་རྩ་བའི་བླ་མ་ཡར་བཟུང་གི་དངོས་་་་་་་་་བརྒྱུད་བླ་མ་རྣམས་ཀྱིས་འཁོར་བ་སྤྱི་དང་བྱེ་བྲག་ཁྱེམ་ཐབ་དང་འདོད་ཡོན་ལ་སྤྱད་པའི་ཉེས་དམིགས་ཆེར་གསུངས་པའི་ནང་་་་་ལྟར། འཇིག་རྟེན་འཁོར་བའི་བདེ་བ་ལ་ཡིད་སྨོན་སྐད་ཅིག་ཙམ་ཡང་མི་བྱེད་པར། འདོད་ཡོན་ཤིག་ཙམ་རེའི་རྩ་བ་ན་སྡུག་བསྔལ་རི་ཙམ་རེ་ཡོད་ཚུལ་ལ་བསམས་ནས། སྐྱུག་ནད་ཅན་ལ་ཟས་བསྟན་པ་བཞིན་ཞེན་པ་གཏིང་ནས་ལྡོག་ཅིང་། སེང་གེའི་སྔོན་དུ་རྩྭ་སྔོན་པོ་བཞག་པ་ལྟར་འདོད་པ་སྤུ་ཙམ་ཡང་མེད་པར་ནག་་་་་ཅན་བཙོན་དོང་ནས་འབྲོས་པ་ལྟར། འཇིག་རྟེན་ཁྱེམ་ཐབ་རྒྱལ་པོའི་བཙོན་ར་འདྲ་བ་འདི་ལ་ཕྱི་མིག་ཙམ་ཡང་མི་ལྟ་བར་རྒྱང་་་་310

རིང་པོར་བོར་ནས། རི་ཁྲོད་དབེན་པའི་བསིལ་གྲིབ་ཏུ་འཁོད་ནས་དམ་པའི་ཆོས་ཀྱི་བདུད་རྩི་ངོམས་མེད་དུ་འཐུངས་ནས། ཚེ་འདིར་འཆི་མེད་རྡོ་རྗེ་སྐུ་སངས་རྒྱས་ཀྱི་གོ་འཕང་ཐོབ་པ་ཞིག་བྱ་དགོས། ད་ལྟར་བྱེད་པ་ལ་ཐོག་མར་འདོད་ཡོན་གྱི་ཉེས་དམིགས་བསམས་ནས། ཚེ་བློས་གཏོང་དགོས། ་འདིར་འདོད་ཡོན་གྱེ་ཉེས་དམིགས་ཅུང་ཟད་ཅིག་བརྗོད་ན།སྔོན་སངས་རྒྱས་འཁོར་བཅས་རྒྱལ་པོའི་ཁབ་ཏུ་བསོད་སྙོམས་ལ་གཤེགས་དུས་བསྐལ་པ་དང་པོའི་མིས་གཏེར་སྦས་པ་ཆར་ཆུ་ཆེ་དྲགས་པས་ས་ཁར་ཐོན་ནས་འོད་འབར་བ་གཟིགས་ཚེ། འདི་ན་དུག་སྦྲུལ་དྲག་པོ་འདུག་ཅེས་བསྐོར་ནས་ཕྱིན་པས། དེ་ན་འབྲས་བུ་དང་རྩ་བ་འཐུ་བའི་མི་ཞིག་ཡོད་པས་ཐོས་ནས་འོང་་་་་བལྟས་པས། གསེར་ཡིན་ཚེ་བླངས་ནས་ཁྱེར་ཕྱིན་ལྐོག་ནས་ལོངས་སྤྱད་པ་ཡུལ་དེའི་རྒྱལ་པོ་མ་སྐྱེས་དགྲས་གོ་ནས། མི་དེའི་ནོར་ཐམས་ཅད་ཕྲོགས་ནས་བཙོན་རར་ཁྲིད་པ་བཞིན། དེང་སང་ཡང་ནོར་མང་པོ་ཅན་ལ་གཞན་རྒྱལ་བློན་ཧམ་ཅན་གྱི་ཆད་ལས་སྣ་ཚོགས་འབྱུང་བ་ལ་ལྟོས་དང་གོ་ཡོང་། ནོར་ལ་ཆགས་ན་ཕྱི་མར་ཡང་བརླག་སྟེ། སྔོན་དགེ་སློང་ཞིག་རང་གི་ལྷུང་བཟེད་ལ་ཆགས་ཏེ། ཤི་བས་ལྷུང་བཟེད་ནང་དུ་སྦྲུལ་གདུག་པ་ཞིག་ཏུ་སྐྱེས་པ་དང་། བུད་མེད་ཅིག་རང་གི་ལུས་ལ་ཆགས་ཏེ་ཤི་བས་ལུས་དེ་311

ཉིད་ཀྱི་ནང་དུ་སྦྲུལ་གདུག་པ་ཞིག་ཏུ་སྐྱེས་པ་དང་། ཁྱིམ་བདག་ཅིག་གསེར་ལ་ཆགས་བཞིན་དུ་ཤི་བས། གསེར་དེ་ཉིད་ལ་འཁྲིལ་བའི་སྦྲུལ་གདུག་པ་ཞིག་ཏུ་སྐྱེས་པར་གསུངས། དེས་ན་གང་ལ་ཡང་མ་ཆགས་མ་ཞེན་པ་དགོས། ཁྱད་པར་དུ་དཀོར་ལ་ཤིན་ཏུ་འཛེམ་དགོས་ཏེ། སྔོན་གྲུབ་ཐོབ་ཐང་སྟོང་རྒྱལ་པོ་ཕ་བོང་ཆེན་པོ་ཞིག་གི་སྟེང་དུ། ཏིང་ངེ་འཛིན་ལ་བཞུགས་པས། ཐུགས་རྗེའི་ནུས་པས་ཕ་བོང་དེ་གས་པའི་བར་ནས། སྦྲུལ་གཉའ་ཤིང་གང་ཙམ་ལ་སྦལ་བ་མཐེ་བོང་ཙམ་སྟོང་རྩ་མང་པོས་སོ་འཐམས་ནས་ཡོད་པ་ཞིག་ཐོན་བྱུང་བ་ལ། ལྗགས་ཆབ་གཏོར་ནས་གནས་སྤོར་མཛད་མཐར། འོ། ཞིང་དང་བསམ་པ་མ་དག་པའི་དགེ་བ་སྟེར་མཁན་དང་། ཟ་མཁན་ཚོ་འདི་འདྲ་བ་ཡང་ཡོང་གསུངས། ཡང་གརྨ་པ་ཆེན་པོ་དགུང་ལོ་དྲུག་བཞེས་དུས། ལོང་པོ་ལྕགས་མཁར་ཟེར་བའི་ལུང་པ་དང་ཉེ་བའི་ཐད་ན་བཞུགས་ནས། ཞབས་འཆག་པར་བྱོན་པས། ལམ་ནས་མི་རིང་བ་ན་ཕ་བོང་ཆེན་པོ་ཞིག་ལ། སྐུ་རྩེད་ཀྱི་ཚུལ་དུ་ཕྱག་ལྕགས་ཕྱོགས་དུ་མ་ནས་བཙུགས་པས། ཕུར་བུའི་ཤུལ་ལྟ་བུ་བྱུང་སྟེ། བར་བྱེ་བ་གཤོག་ཅིག་གསུངས་པས། གཤགས་པའི་བར་ནས་སྲོག་ཆགས་གློ་བ་འདྲ་བ་ཁྲུ་གང་ཙམ་ལ། ཕྱི་ཐམས་ཅད་སྲོག་ཆགས་ནག་པོ་དང་། ནང་ཐམས་ཅད་སྲོག་ཆགས་དཀར་པོ་ཏིལ་གྱེ་འབྲུ་ཙམ་ཐེམ་མེ་ནེམ་312

མེ་གང་བ་བྱུང་བས། ལྗགས་མཆིལ་བཏབ་ནས་ཏིང་ངེ་འཛིན་གཏད་པས། དེའི་མོད་ལ་ཐམས་ཅད་ཤི་བས། རོ་དེ་བསྲེག་སྦྱངས་མཛད་ནས་གནས་སྤར་རོ། །དེའི་རྒྱུ་མཚན་ཞུས་པས།སྔོན་ང་རོལ་བའི་རྡོ་རྗེའི་དུས་སུ་ཡུལ་འདིའི་གཤིན་གསོན་གྱི་་་་་་དཀོར་ཟ་བའི་བླ་མ་གཅིག་གིས་ང་ལ་ངན་སོང་ནས་འདྲེན་པར་ཞུས་ནས་ངས་ཁས་བླངས་པ་ཡིན། སྲོག་ཆགས་ནག་བོ་མང་པོས་ཟ་བ་གཤིན་ཟས་ཟོས་པའི་རྣམ་སྨིན་དང་། དཀར་པོ་མང་པོས་ཟ་བ་གསོན་དཀོར་ཟོས་པའི་རྣམ་སྨིན་ཡིན། དེ་ངས་ཁས་བླངས་པ་ལྟར་དྲངས་པ་ལགས། དེ་མིན་ངན་འགྲོ་ནས་ངན་འགྲོར་འགྲོ་བ་ཡིན་གསུངས། ཡང་རྗེ་ཁ་རག་པ་ཆེན་པོའི་དུས་ལ། ཁྲ་ཞིག་གིས་ཉིན་རེ་སྲོག་ཆགས་མང་པོ་བསད་པས། སླར་གང་དུ་སྐྱེ་གཟིགས་པས་སྔར་བསགས་དགེ་སྡིག་གཉིས་ཀྱི་དགེ་བ་དེ་སྔོན་ལ་སྨིན་ནས། འབྲོག་པ་ཤིན་ཏུ་ཕྱུག་པོའི་བུར་སྐྱེས་ནས། སྲོག་གཅོད་ལས་ཀྱིས་མྱུར་བར་ཚེའི་འདུ་བྱས་སོ། །དེ་ནས་གང་ལ་སྐྱེ་གཟིགས་པས། བླ་མ་དགེ་བའི་བཤེས་གཉེན་གདུལ་བྱ་ཤིན་ཏུ་ཆེ་བར་སྐྱེས་ནས། གདུལ་བྱ་ཆེ་དྲགས་གཤིན་གསོན་གྱི་འདྲེན་ཆོག་ཐམས་ཅད་རྟ་སྟེང་ནས་བྱེད་པས། བླ་མ་རྟ་ཆོག་པ་ཞེས་གྲགས་སོ། །མཐར་དཔང་མོ་ཆེ་ཞིག་བཙུགས་ནས་མི་ཀུན་འདུས་པའི་དུས། བླ་མ་དེ་སྐུ་གཤེགས་སོང་དེ་ན་རྗེ་ཁ་རག་པའི་ཉེ་གནས་313

ཀྱང་ཡོད་པས་ཀུན་ཁ་འཆམས་པར། བླ་མའི་དབང་པོ་ལྔ་པོ་ལ་སྦྱང་ཆོག་ཞུ་རྒྱུ་རྗེ་ཁ་རག་པ་ལ་བསྐུར་ན་ལེགས་ཞེས་ཉེ་གནས་ལ་བསྐུར་བས། ཉེ་གནས་ཀྱིས་ཁྱེར་ནས། རྗེའི་དྲུང་དུ་མ་སླེབས་ཙམ་ན། འདི་ཁྱེར་ན་བཀའ་བཀྱོན་འདྲ་ཡོང་སྙམ། དར་གྱེ་སྒྲིལ་འབོག་བཅས་མ་ཚད་ཀྱི་བྲག་འོག་ཅིག་ཏུ་བཞག་ནས། དྲུང་དུ་ཕྱིན་ནས་གནས་ཚུལ་ཕུལ་བས་རྗེའི་ཞལ་ནས། འོ་ན་ངའི་སྣམ་སྦྱར་འདིས་གཡོག་གསུངས། ཏིང་ངེ་འཛིན་གྱི་བྱིན་གྱིས་བརླབས་ནས་གནང་བས། དེ་བཞིན་བྱ་སྙམ་ནས་ཉེ་གནས་ཀྱིས་ཁྱེར་ཏེ་སོང་བས། བྲག་འོག་དེར་དབང་པོ་ལྔ་པོ་དེ། སྡིག་པ་ཆེ་ཆུང་ར་ཙམ་དུ་སོང་ཟིན་ནས་ཚུར་ལ་གཟིགས་བྱས་པས། འདུལ་སྐལ་གྱི་རྟེན་འབྲེལ་མ་འཛོམས་པས། སྣམ་སྦྱར་གཡོག་མ་ཐུབ་འཇིགས་སྐྲག་བྲོས་པས། ཕ་ཚད་དུ་བྲག་ཆེན་པོ་ཞིག་ཡོད་པས།དེ་ལས་དབང་གིས་གས་པའི་བར་དུ་སོང་ངོ་། །དེའི་ཕྱི་ལ་སྔོན་ལན་ཆགས་ཀྱི་འབྲེལ་བ་ཡོད་ཚད་ཀྱི་སྲོག་ཆགས་རིགས་འདྲ་་་་་་་གྲངས་མེད་སོང་། མཐར་ལས་ཀྱི་དབང་གིས་བྲག་དེ་སླར་ཁ་ཟུམ་པ་བྱུང་། སྡིག་པ་དེའི་སྙིང་ག་ནས་ཡར་ཤུག་པའི་སྡོང་པོ་ཞིག་སྐྱེས་པས་ཤུག་སྡོང་ཆེན་པོ་དེ་བྱའི་རྐང་པས་མ་ཟད་ཀྱི་བར་དུ་་་་སྡུག་བསྔལ་མྱོང་དགོས་པར་གསུངས།སྔོན་སངས་རྒྱས་ཀྱི་དྲུང་དུ་བུད་མེད་རྒན་མོ་ལོ་བརྒྱ་ལོན་པ།314

དབུལ་ཞིང་ཕོངས་པ་མི་སྡུག་པ་ཞིག་ཕྱིན་ནས། དྲི་བ་དང་དྲིས་ལན་རྒྱ་ཆེར་གསུངས་པས་མཐར་སྒྲེན་མོ་དེ་ཤི་འཕོས་ནས།སངས་རྒྱས་འོད་དཔག་མེད་ཀྱི་ཞིང་འཇིག་རྟེན་གྱི་ཁམས་བདེ་བ་ཅན་དུ་སྐྱེས་ནས། སངས་རྒྱས་གྲངས་མེད་པ་ལ་མཆོད་པ་བྱེད་པར་འགྱུར་རོ་ཞེས་ལུང་བསྟན་པས། ཀུན་དགའ་བོས། འོ་ན་འདི་ལྟར་དུ་དབུལ་ཞིང་ཕོངས་པ། མི་སྡུག་པ་གང་ལགས་ཞུས་པས། བཀའ་སྩལ་པ། སྔོན་སངས་རྒྱས་འཁོར་བ་འཇིག་ལ་ང་རབ་ཏུ་བྱུང་བའི་དུས། འདི་ནི་ངའི་མར་གྱུར་ཏེ་དེའི་གོང་དུའང་ངའི་སྐྱེ་བ་བརྒྱའི་མ་ཡིན་པས། དེའི་དུས་སུ་ངའི་ཟན་ཞིག་གི་གཤམ་ནས་བཅད་དེ་ཟོས་པས་དེའི་རྣམ་པར་སྨིན་པས། འདི་ཕན་ལ་སྐྱེ་བ་ལྔ་བརྒྱའི་བར་དུ། རྒན་མོ་མི་སྡུག་པ་དབུལ་བར་གྱུར་པས་འདི་ནི་དབུལ་བའི་མཐའ་མ་ཡིན་ནོ་གསུངས། དེས་ན་མཐུ་མ་གཏོང་། དཀོར་ཐོངས་ཟེར་བ་ལྟར། དཀོར་འདི་མཐུ་ལས་ཀྱང་འཇིགས་པས། དཀོར་བསྡུས་ནས་རང་གིས་བག་མེད་དུ་ཟ་ཞིང་གཞན་ཉེ་འབྲེལ་གྱེ་ཁ་ལ་རྒྱག་པ་སོགས་གཏན་ནས་་་་་བྱེད་མི་རུང་བས། འདི་ལ་གཟབ་པར་བྱའོ། །འོ་ན་ཚེ་བློས་ཇི་ལྟར་གཏོང་དགོས་སྙམ་ན། སྔོན་སངས་རྒྱས་བཅོམ་ལྡན་འདས་ཀྱིས་ཁྱིམ་དང་བཟུང་བ་ཐམས་ཅད་སྤངས། ལོ་དྲུག་དཀའ་བ་སྤྱད་ཚེ་བློས་གཏོང་ལུགས་ཇི་འདྲ་མཛད་འདུག དེ་ལ་ཁ་མིག་315

ཡར་ལྟ་བྱེད་དགོས། ཁོང་གིས་རྗེས་འཇུག་འོ་སྐོལ་རྣམས་ལ།ཟས་བསོད་སྙོམས་པ། གོས་ཕྱག་དར་ཁྲོད་པ། གནས་ཤིང་དྲུང་བ། སྨན་བཀུས་ཏེ་བོར་བ་བཞི་བསྟེན་དགོས་ཞེས་གསུངས་པ་ལྟར། ངེད་རྣམས་ཀྱིས་ཀྱང་མཁན་སློབ་རྣམས་ཀྱི་སྤྱན་སྔར་ཇི་ལྟར་ཁས་བླངས་དམ་བཅས་པ་རྣམས་དྲན་པར་བྱས་ནས་ལག་་་་ལེན་ལ་འདེབས་དགོས། དེ་ཡང་ཇི་ལྟར་འདེབས་ན། དངོས་པོ་ཐམས་ཅད་སྤངས་ནས་འཕྲལ་དུ་རྙེད་པའི་བཟའ་བཏུང་བཟང་ངན་གང་རྙེད་ཙམ་གྱིས་ཆོག་ཤེས་པར་བྱེད་པ། ཟས་བསོད་སྙོམས་པ། གོས་བཟང་པོ་དང་མང་པོ་སྤངས་ནས། བཟང་ངན་གང་རྙེད་པས་ཆོག་པར་བྱེད་པ། གོས་ཕྱག་དར་ཁྲོད་པ། གནས་མལ་བཟང་པོ་སྤངས་ཏེ་རྩོལ་མེད་བཟང་ངན་གང་བྱུང་གིས་་་་་་་ཆོག་པས་གནས་ཤིང་དྲུང་བ། གཞན་གྱིས་བཀུས་ཤིང་ལོངས་སྤྱད་དེ་བོར་བའི་སྨན་བཟང་ངན་རྩོལ་མེད་གང་བྱུང་གིས་ཆོག་པར་བྱེད་པས་སྨན་བཀུས་ཏེ་བོར་བ་དང་བཞི་བོ་གནས་པར་་་་་་བྱའོ། །བླ་མ་གོང་མ་རྣམས་ཀྱི་ཞལ་ནས་ཚེ་བློས་གཏོང་བ་ལ།གཏད་པ་བཞི། རྡོ་རྗེ་གསུམ། བུད་སྙེག་ཐོབ་གསུམ། དགོས་པ་ཡིན་གསུངས། དང་པོ་བཞི་ནི། བློ་ཕུགས་ཆོས་ལ་གཏད། ཆོས་ཕུགས་སྤང་ལ་གཏད། སྤང་ཕུགས་ཤི་ལ་གཏད། ཤི་ཕུགས་གྲོག་པོ་སྟོང་པར་གཏད། རྡོ་རྗེ་གསུམ་ནི། ཐེབས་མེད་རྡོ་རྗེ་སྔོན་ལ་316 ་

བཏང་། ཁྲེལ་མེད་རྡོ་རྗེ་རྗེས་ལ་འཇོག ཡེ་ཤེས་རྡོ་རྗེ་རང་དང་འགྲོགས། ཕྱི་མ་གསུམ་ནི། མི་ཁྱུ་ནས་བུད། ཁྱེ་གྲལ་སྙེགས། ལྷ་གྲལ་ཐོབ་གསུམ་མོ། །འདི་རྣམས་བཅོམ་ལྡན་འདས་ཀྱིས་རབ་བྱུང་ཇི་ལྟར་མཛད། དཀའ་བ་ལོ་དྲུག་སྦྱད་ལུགས། རྗེས་འཇུག་ཇི་ལྟར་རབ་ཏུ་བྱུང་བ་སོགས་གསུང་ལུགས་རྣམས་གོ་ན་གོང་གི་གནད་རྣམས་ཤིན་ཏུ་ཟབ་པ་ཆོས་ཀྱི་མཐིལ་དུ་གོ་ནས་ཡོང་། དེ་བཅུ་ལ་ཕུགས་ནོར་བཅུ་ཞེས་པའི་ཐ་སྙད་མཛད། དེ་རྣམས་ཡིད་ལ་བཞག་པ་ཙམ་གྱིས་ཉོན་མོངས་ཀྱི་རྫོང་འགྱེལ། ལས་ངན་གྱི་གྲུ་འཇིག གཉེན་པོའི་ཐང་བདེ་བ་ལ་སློབ་པས། ཕུགས་ནོར་གྱི་མཆོག་རང་དུ་སྣང་ངོ་། །དེས་ན་ཚེ་བློས་གཏོང་ཚུལ་གྱི་གདམས་པ་འདི་རྣམས་སྙིང་ལ་བཅངས་ནས་ལག་ལེན་ལ་ཐེབས་ངེས་་་་་་་བྱའོ། །སྔོན་ཇོ་བོ་ལྷ་གཅིག་སྐྱེས་བུ་དམ་པ་དེ་འདའ་ཁར་རྣལ་་་་་་་་་འབྱོར་པ་ཕྱག་པ་ཁྲི་མཆོག་གིས། ཇོ་བོ་གཤེགས་པ་ན་བདག་གིས་བསྒོམ་པར་ཞུ་ཞུས་པས། བྱ་བ་ངན་པ་ཡིན་པས་བོར་ལ་ཐོངས་གསུངས། འོ་ན་འཆད་པར་ཞུ་ཞུས་པས་ཀྱང་དེ་སྐད་གསུངས།འོ་ན་རེས་བཤད་རེས་བསྒོམ་མམ་ཞུས་པས་ཀྱང་དེ་སྐད་་་་་་་་་་་་་གསུངས། འོ་ན་ཇི་ལྟར་བགྱི་ཞུས་པས། ཚེ་འདི་བློས་ཐོངས་གསུངས། བཙུན་པ་གཅིག་གིས་དགོན་པར་སྐོར་བ་བྱས་པས།317

སྟོན་པ་རིན་པོ་ཆེའི་ཞལ་ནས། ཇོ་བོ་སྐོར་བ་བྱེད་པའང་གློ་བ་དགའ་སྟེ། དེ་བས་ཀྱང་ཆོས་ཤིག་རང་བྱས་ན་དགའ་གསུངས།ཁོའི་བསམ་པ་ལ་ཕྱག་ཅིག་བྱས་ན་དགའ་བ་ཡིན་ནམ་སྙམ་ནས་བྱས་པས་ཀྱང་དེ་སྐད་གསུངས། དེ་བཞིན་དུ་ཁ་ཏོན་དང་སྒོམ་བྱས་པས་ཀྱང་དེ་སྐད་གསུངས། འོ་ན་ཅི་བགྱི་ལགས་ཞུས་པས།ཚེ་འདི་བློས་ཐོངས་ཤིག་ལན་གསུམ་གསུངས། ཆོས་རྗེ་རེད་མདའ་བའི་ཞལ་ནས། ཐོས་པའི་གཏིང་དཔགས་ནས། ཚེ་བློས་བཏང་གི་སྒྲུབ་པ་སྙིང་པོར་བྱེད་པ་ལས་ལྷག་པའི་རྒྱལ་བ་སྲས་་་་་བཅས་མཉེས་པར་བྱེད་པའི་མཆོད་པ་གཞན་མེད། དེའི་ཐད་ན་དེང་སང་གི་འཆད་ཉན་འདྲ་བ་གཞན་དོན་ལྟར་སྣང་ཡིན། རྙེད་བཀུར་ལྷུར་བྱེད་ཀྱི་ཐབས་དབང་བསྐུར་ལུང་ཁྲིད་ལ་སོགས་་་་་་་་འཁོར་སྡུད་པའི་ཐབས་གཞན་དོན་ལྟར་སྣང་བྱེད་པ་རྣམས་ལ་་་་སྙིང་པོ་མེད་གསུངས། དེ་བས་ན་གང་ལ་བསམས་ཀྱང་སྙིང་པོ་མེད་པའི་ཚེ་ཐུང་འདི་ལ་མ་ཆགས་པར་བློས་ཅི་ཐོངས་བྱའོ། །སྔོན་རས་ཆུང་པ་ལ་རྒད་པོ་བཟའ་མི་གཉིས་ཀྱིས་གཡུ་རྡོག་ཆེན་པོ་ཞིག་བཅོལ་བས། ཚགས་མི་བྱེད་བྱས་པས་མ་ཉན་པར་བཅོལ་སོང་། དགོང་མོ་ས་སྲོས་པ་དང་། མི་ར་སློག་གྱོན་པ། ཕད་ཚེ་ལ་ཁྲེས་པོ་བྱས་པ། སྐྲ་སྤྱི་བོར་བཀྱིགས་པ་ཞིག་ནང་དུ་འོངས་པ་མཐོང་ནས། ཕྱི་ལ་བལྟར་ཕྱིན་པས། གནམ་སྒོ་ཕྱེ་ནས་གཞན་ཅི་318

ཡང་མི་འདུག་ཚེ། ལྷ་འདྲེའི་བར་ཆད་དུ་ཤེས་ནས། ནང་བར་གཡུ་ཁོ་རང་ལ་གཏད་སྐད། དེས་ན་ནོར་ཚགས་བྱེད་པ་ཕར་ཞོགཐ་ན་གཞན་གྱིས་ནོར་བཅོལ་བ་ཡང་ལེན་མི་རུང་། སྔོན་རྗེ་བཙུན་མི་ལ་རས་པས་བྲག་དཀར་རྟ་སོ་ན་ཟྭ་ལ་དཀའ་ཐུབ་་་་་་་་མཛད་དུས་ལན་ཅིག་མཚན་མོ་མི་གཅིག་གིས་རྗེ་བཙུན་ལ་ཟས་ནོར་ཡོད་དུ་རེ་ནས་བྱུང་སྟེ་ཕུག་པའི་ནང་ཀུན་གཡེང་གིན་་་་་་་་་འདུག་པ་ལ། རྗེ་བཙུན་རྒོད་ཅིག་ཤོར་ཏེ། ངས་ཉིན་མོ་མ་རྙེད་པའི་ས་དེ་ནས་ཁྱོད་ཀྱིས་མཚན་མོ་ཨེ་རྙེད་ལྟོས་ཤིག་བྱས། ཁོ་རང་ཡང་རྒོད་ཅིང་ཐོན་སོང་གསུངས། དེ་ལྟ་བུ་བྱེད་རྒྱུ་བྱུང་ན་རབ། མ་བྱུང་ཡང་དེའི་ཆ་འདྲ་ཙམ་རེ་ཅིས་ཀྱང་བྱའོ། །སྔོན་བྱང་ཆུབ་སེམས་དཔའ་མཆེད་དྲུག་ནགས་སུ་སྒོམ་གྱིན་བཞུགས་དུས་པདྨའི་རྩ་བ་གསོལ་བ་ལས་གཅིག་གིས་པདྨའི་རྩ་བ་བརྐུས་སྣང་བས་ཁོང་རྣམས་ཀྱིས་རྩ་བ་སུས་བརྐུས་པ་དེ་ལ་ལོངས་སྤྱོད་་་་་་་་་མངའ་ཐང་གྲ་རྒྱས་པ་རེ་ཡོང་ན་སྡུག་ཐག་ཆོད་པ་རེ་ཡོང་་་་་་་་་་་དགོངས་ནས། གཅིག་ན་རེ། བྲམ་ཟེ་ཁྱེད་ཀྱི་རྩ་བ་སུས་ཁྱེར་བ། །འབྱོར་པའི་མཚན་མས་བརྒྱན་པའི་ཁྱེམ་པ་བ། །ཆུང་མ་ཡིད་དུ་འོང་བ་རྙེད་པར་ཤོག །བུ་དང་ཚ་བོ་རྣམས་དང་ལྡན་པར་ཤོག །ཁ་ཅིག་ན་རེ། བྲམ་ཟེ་ཁྱེད་ཀྱི་རྩ་བ་སུས་ཁྱེར་བ། །ཕྲེང་བ་དོ་ཤལ་ཅན་ལྡན་གོས་བཟང་དང་། །བུ་ཡིས་རེག་པའི་རྒྱན་རྣམས་319

བཏགས་བྱས་ཏེ། །འདོད་པ་མི་ཟད་པ་ལ་སྤྱོད་པར་ཤོག །གཅིག་ན་རེ། གང་གི་རྩ་བ་མཐོང་ལ་ཆོས་མ་མཐོང་། །དེ་ནི་གཅིག་པུ་དགེ་བ་རྣམས་དང་བྲལ། །བསྙེན་བཀུར་བྱས་པས་མྱོས་པར་གྱུར་ནས་ནི། །ཁ་ཟས་ཞིམ་པོ་དག་ལ་དགའ་བར་ཤོག །གཅིག་ན་རེ།བྲམ་ཟེ་ཁྱེད་ཀྱི་རྩ་བ་སུས་ཁྱེར་བ། །རིག་བྱེད་ལེགས་པར་ལོབས་ནས་སྟོན་པར་བྱེད། །དཀའ་ཐུབ་ཅན་དུ་རེ་བ་ཆེན་པོ་ཡིས། །དེ་ནི་ཡུལ་མི་ཀུན་གྱེས་མཆོད་བྱེད་ཤོག །ཅེས་དམོད་པ་རེ་རེ་བོར་རོ། །དེས་ན་ནོར་ལོངས་སྤྱོད་མངའ་ཐང་གྲ་རྒྱས་པ་དེ་སྐྱིད་མིན་སྡུག་བསྔལ་གྱི་གྲ་རྒྱས་པ་ཡིན་པས། སྤོང་ཅི་ཐུབ་ལ་འབད་པར་བྱའོ། །བཀའ་གདམས་ཀྱི་བླ་མ་འགའ་རེས་ནོར་འདིས་མཐོ་རིས་་་་་ཐར་པའི་གནས་སུ་ཡར་འགྲོ་བའི་ལམ་ནོར་དུ་བཅུག་ནས།དམྱལ་བ་ཡི་དྭགས་ལ་སོགས་པའི་ངན་སོང་གི་ལམ་ལོག་པ་རུ་་་་་མར་འགྲོ་བའི་རྒྱུ་བྱེད་པས་ན། ནོར་ཟེར་བའི་སྒྲ་དོན་དེ་ཡིན།དེའི་རྒྱུ་མཚན་ཤེས་ན་ནོར་བསོག་པ་ཕར་ཞོག ནོར་ཟེར་བའི་མིང་གོ་ན་ཡང་འཇིགས་རྒྱུ་ཡོང་བར་གདའ་གསུངས་སྐད།འཇིག་རྟེན་ཁ་དཔེ་ལ་ཡང་། འཁོར་བ་རྒྱ་ཆེ་ན་སྡུག་བསྔལ་གྲངས་མང་། ཟེར་བ་ལྟར། དེང་སང་གི་ཕྱུག་པོ་ཕལ་ཆེར་གྱིས་ནོར་ཡོད་ཚེ། རང་གིས་ཟ་མི་ཐུབ་གཞན་ལ་སྟེར་མི་ཐུབ། ཆོས་320

ཕྱོགས་ལ་གཏོང་མི་ཐུབ་པར་ནོར་མང་པོ་བསགས་པའི་མཐར་་་་གང་ཡོང་ན། སེར་སྣ་ཅན་གྱི་ཟས་ནོར་ཏེ། །ཉམ་པ་ཅན་གྱི་ཁ་ལ་རྒྱག །ཟེར་བ་ལྟར་ཡུལ་དེའི་དཔོན་པོའམ། ཡང་ན་མི་ངན་ཧམ་ཅན་གྱིས་དོན་མེད་ཀྱི་སྙད་མང་པོ་བསྐོས། ནོར་ཐམས་ཅད་ཁྱེར་ཡོང་། གཞན་ཡང་། ནོར་ནི་ཕུང་ཀྲོལ་ཀུན་གྱེ་རྩ་བ་ཡིན།གསུངས་པ་དང་། མངའ་ཐང་རྒྱས་ཀྱིན་སྡུག་བསྔལ་མཚོ་རྡོལ་གསུངས་པ་དང་། ནོར་དགྲ་འདྲེ་འབོད་པའི་གཡབ་མོ་ཡིན་གསུངས་པ་ལྟར། ནོར་ལོངས་སྤྱོད་གྲ་རྒྱས་པ་རྣམས་ལ་མིས་གནོད་པ་ཙམ་དུ་མ་ཟད་ལྷ་འདྲེ་རྣམས་ཀྱིས་ཀྱང་ནད་ཚ་ཤི་ཆད་གོད་ཁ་སོགས་མི་འདོད་པའི་རིགས་རྒྱུན་མི་འཆད་དུ་བཏང་་་་་་་ཡོང་། དེས་ན་ཚེ་འདིའི་མི་ནོར་ཟས་གསུམ་གང་ལ་ཡང་མི་ཆགས་པ་རྗེ་མི་ལ་རས་པ་ལྟ་བུ་འོང་བའི་སྨོན་ལམ་འདེབས་པར་བྱའོ། །སྔོན་རྭ་སྒྲེང་ན་ཇོ་བོའི་དངུལ་གྱེ་གདུང་ཁང་བྱེད་མཁན་ཨ་ཙ་ར་མ་ནུ་བྱ་བ་ཡོད་པ། ཚེས་བཅོ་ལྔའི་ཟླ་བ་ཤར་བ་ན་ངུ་སྐད། དེ་ཙུག་ཡིན་བྱས་པས། ད་ཙམ་ན་རྒྱ་གར་ན་ངའི་བུ་མོ་རྣམས་ཟླ་རྩེད་བྱེད་པར་དྲན་ཟེར་ལོ། །འོ་ན་ཁྱོད་ད་ལྟ་རང་སངས་རྒྱ་བ་དང་། བུ་སྨད་དང་འཕྲད་པ་གང་ལ་འདམ་བྱས་པས། བུ་སྨད་དང་འཕྲད་པ་འདམ་ཟེར་ལོ། །དེས་ན་རང་རེ་ཡང་འཁོར་བ་ལ་ཤི་སྦར་འཐམ་པ་ཨ་ཙ་ར་མ་ནུ་དེ་འདྲ་བ་ཞིག་ཏུ་མ་321

གྱུར་པ་བྱའོ། །སྔར་མངོན་ཤེས་ཀྱིས་ལུང་སྟོན་བྱེད་པ་ཞིག་ཡོད་པ་ལ། དེ་ན་རེ། བྲན་ཀ་མོན་པོ་དམྱལ་བར་སྐྱེ་བར་འདུག་ཟེར།དེར་ཁོ་ན་རེ། དམྱལ་བ་སུ་སྲེག་པ་སྲེག ང་རང་ནི་འདི་ན་ཆང་འཐུང་ཟེར་ལོ། །དེས་ན་འོ་ཅག་གིས་ཀྱང་འཁོར་བའི་ཉེས་དམིགས་མ་བསམས་ན་བྲན་ཀ་མོན་པོའི་ལད་མོ་བྱེད་ཉེན་ཆེ་་་་་་བས། ད་ནི་ཤ་ཆང་ལ་སོགས་པའི་འདོད་ཡོན་སྤོང་ཅི་ཐུབ་ལ་འབད་པར་བྱའོ། །སྔར་བྲམ་ཟེ་རྣམས་ལ་དུས་སྟོན་བཟང་པོ་ཟླ་བ་གསུམ་མམ། བཞི་ཡོད་པ་ལ། དེར་བྲམ་ཟེའི་ལག་པ་ལ་སྦྲང་རྩིའི་རྒྱས་བཏབ་པའི་བྲམ་ཟེ་ཞིག་མཁས་པ་ཡོན་ཏན་དང་ལྡན་པ་ཡིན་ཡང་། སྲེད་པ་ཆེ་བས་སྦྲང་རྩིའི་རོ་མངར་བ་ལ་ཆགས་ནས་རྒྱ་དེ་ལྕེས་བལྡགས། དེར་རྒྱ་མེད་པ་དང་སྒོ་སྲུང་གིས་མ་བཏང་བར་དུས་སྟོན་ཤོར་རོ། །དེ་བཞིན་དུ་རང་རེ་ཡང་སྦྲང་རྩི་ལྟ་བུའི་ཚེ་འདིའི་བདེ་སྐྱིད་ཅུང་ཟད་ལ་ཆགས་ན། དུས་སྟོན་བཟང་པོ་ལྟ་བུའི་གཏན་བདེ་སངས་རྒྱས་ཀྱི་གོ་འཕང་ཐོབ་པའི་སྐལ་བ་འཆད་པས་གང་ཡང་མ་ཆགས་པ་བྱ་གསུངས་སོ། །སྔོན་ཤཱཀྱའི་རྒྱལ་པོ་བཟང་ལྡན་སོགས་ཤཱཀྱ་ལྔ་བརྒྱ་ཅིག་ཆར་རབ་་་་་་་བྱུང་བྱས་ནས། བཟང་ལྡན་ཕྱག་དར་ཁྲོད་ཀྱི་གོས་གྱོན། རིགས་ངན་ལས་བསོད་སྙོམས་བླངས་ཏེ་བྱུང་བ་རྒྱལ་པོ་གསལ་རྒྱལ་་་་་་་གྱེས་མཐོང་བས་བརྒྱལ་ནས་བོག་སོང་ངོ་། །དེར་དལ་གྱིས་322

བསླངས་ནས་བཅོམ་ལྡན་འདས་ཀྱི་དྲུང་དུ་བྱོན་ནས། བཟང་ལྡན་རྒྱལ་སྲིད་སྤངས་ནས་འདི་ལྟར་དུ་བགྱིད་པ་ཞེས་ཞུས་པས།བཅོམ་ལྡན་འདས་ཀྱི་ཞལ་ནས།བཟང་ལྡན་ནི་ད་ལྟ་ག་ན་འདུག་ཀྱང་བདག་རེ་སྐྱིད་བདག་རེ་སྐྱིད། སྔར་རྒྱལ་པོའི་ཕོ་བྲང་ན་སྲུང་མ་བརྒྱ་ཕྲག་གིས་བསྐོར་ཏེ་གནས་ཀྱང་རྟག་ཏུ་འཇིགས་ཤིང་་་་་་་བག་ཚ་བ་ལ། ད་ནི་སྤྱིལ་བུ་སྒོ་མེད་ན་ཡང་བག་ཚ་བ་མེད་པར་བདེའོ་ཞེས་ལན་གསུམ་གསུམ་བརྗོད་པར་འདུག་གསུངས། དེ་བཞིན་དུ་ཚེ་བློས་བཏང་ནས། རི་ཁྲོད་དཔེན་པའི་དགའ་ཚལ་བསྟེན་པའི་གང་ཟག་དེ་ལས་སྐྱིད་པ་ཞིག་རྒྱལ་པོ་ལ་ཡང་མེད།དེས་ན་སྔོན་གྱེ་སྒྱེས་བུ་དམ་པ་རྣམས་ཀྱིས་ཚེ་བློས་བཏང་ནས་་་་་དབེན་པར་སྐྱིད་པའི་རྒྱང་གླུ་ཁོ་ན་བླངས་པ་ལ་ལྟོས་དང་ཧ་གོ་་་་ཡོང་།ཡང་སྔོན་མི་གླེན་པ་ཞིག་ཕྱོགས་གཞན་ཞིག་ཏུ་ཚོང་ལ་སོང་ནས། དགོང་གཅིག་ཚིལ་བུ་ཞིག་མེ་ལ་བསྲེགས་ནས་ཚ་མོ་ཁ་ནང་དུ་བཞག་པས་ཁ་ལྕེ་གཉིས་ཀ་ཚིག་པས། ཨ་ཚ་ཞེས་སྐད་ངན་དང་བཅས་ཏེ་ཕར་རྒྱང་རིང་དུ་འཕངས་པའི་ཕྱི་ཉིན་སྔ་མོ་་་་་་་་་མཐོང་ཚེ། ད་དུང་ཡང་བྲེད་ནས་ཕྱེ་ཟིལ་བ་ཙམ་རེ་འདུག་སྟེ།ནང་ན་ད་དུང་མེ་དམར་པོ་ཞིག་འབར་གྱེན་ཡོད་ཡོང་ཟེར། དེའི་ཕྱོགས་སུ་མི་འགྲོ་སྐད། དེ་བཞིན་དུ་འདོད་ཡོན་ཤིག་ཙམ་རེ་རྩ་323

ན། སྡུག་བསྔལ་རི་ཙམ་ཡོད་ཚུལ་བསམས་ནས་སྤོང་ཅི་ཐུབ་ལ་འབད་དགོས། སྔོན་མི་གླེན་པ་ཞིག་རྔ་ཆེན་པོ་ཞིག་ལེན་དུ་སོང་ནས། ཁོའི་བསམ་པ་ལ་སྒྲ་དང་གཟུགས་ཆེ་ཚུལ་ལ་ལྕིད་ཁོག་ཆེ་ཡོང་སྙམ་ཤེད་ཆེན་པོས་ཡར་བཏེགས་པས། ཡར་མགོ་ཐོག་ཏུ་ཤོར་ནས་ས་ལ་ལྷུང་དུས་སྒྲ་ཆེན་པོ་བྱུང་ཚེ། ཁོ་འཛུམ་བྱས་ཏེ།ཁྱོད་སྒྲ་ཆེ་བ་མ་གཏོགས་ལྕིད་གང་ཡང་མི་འདུག་ཟེར། དེ་བཞིན་དུ་ལྷ་མིའི་བདེ་སྐྱིད་ཟེར་བ་འདི་ལ་སྒྲ་ཆེ་བ་ཙམ་མ་གཏོགས་་་་་་་སྙིང་པོ་གང་ཡང་མི་འདུག་པས། གང་ལ་ཡང་མ་ཆགས་པ་བྱའོ། །སྔོན་མི་གླེན་པ་ཞིག་གིས་གཞན་གྱི་སྣུམ་རྫ་མ་གང་ཁུར་ནས་ལམ་ལ་འགྲོ་དུས་བསམ་བློ་འདི་ལྟར་བཏང་། ངས་མི་ཡི་གླ་བྱས་རྔན་པ་བསགས་པས་བ་མོ་ཞིག་ཉོས། བ་མོ་དེ་མང་དུ་སོང་བ་དང་སྐྱེ་དམན་ཞིག་བླངས། དེ་ལ་བུ་ཞིག་བྱུང་ན་བུ་དེས་ང་སྒོ་ན་ཡོད་ཚེ།ཨ་ཕ་ཞེས་བོས་ན་ངས་ཨ་ཟེར་དགོས། ནང་དུ་ཤོག་ལ་ཇ་འཐུང་ཟེར་དུས་ཡོང་ཡོང་ཞེས་མགོ་གུག་གུག་བྱ་དགོས་སྙམ། མགོ་གུག་གུག་བྱས་པས། སྣུམ་འཁུར་གྱི་ལུང་ཐག་མགོ་ལ་དཀྲིས་ཡོད་པ་ཤོར་ནས་རྫ་མ་ས་ལ་བརྡབས་ནས་སྣུམ་ཐམས་ཅད་མེད་པར་་་་་་བྱས་པས། སྣུམ་བདག་ཚིག་པ་ཟོས་ནས་ཁོ་ལ་མང་པོ་བརྡུངས་ནས་བཏང་སྐད། དེས་ན་མི་དྲན་དགུ་དྲན་གྱི་མགོ་ལ་མི་ཡོང་དགུ་ཡོང་། དྲན་རྒྱུ་མ་མང་ན་བཟང་། སྔོན་རྒྱ་གར་ལྷོ་ཕྱོགས་ཀྱི་324

མི་མདའ་རྩལ་ཆེ་བ་ཞིག་གཞན་རྩལ་ཅན་གྱེ་གྲོགས་ཁ་ཤས་དང་འགྲོགས་ནས་རྒྱ་གར་ནུབ་ཕྱོགས་ཀྱི་མཐའ་ལོགས་ཤིག་ཏུ་སོང་་་་སོང་བས། སྐབས་ཤིག་ནགས་ཁྲོད་ཉམས་དགའ་ཞིག་ཏུ་སླེབས།དེ་ན་མཁའ་འགོ་མ་ཞིག་ཡོད་པ་དེས། འདོད་པའི་དོན་གཅིག་ཡོད་པ་དེ་ཁོང་རྣམས་ཀྱིས་བསྒྲུབས་པས་མཁའ་འགྲོ་མ་ཐུགས་་་་མཉེས་ནས་མི་དེ་ཀུན་ལ་ནོར་བུ་ཞིག་བྱིན་པས། མི་དེ་རྣམས་ཀྱི་གཅིག་གིས་ང་དགོས། ཡང་གཅིག་གིས་ང་དགོས་ཞེས་འཕྲོག་རེས་བྱས་སྟེང་ནས་འཁྲུག་པ་ཤོར་ཚེ། ནང་ནས་མདའ་རྩལ་ཆེ་བའི་མི་དེས། ང་ལ་ནོར་བུ་མི་དགོས་ཁྱེད་རྣམས་ཀྱིས་འཁྲུག་པ་མ་རྒྱག་ཅེས་བར་བཤོལ་བས་མི་ཀུན་ཐང་ཆད་ཚེ་གཅིག་ན་རེ།འོ་ན་ངེད་རྣམས་མི་འགྲིག་ན། ཁོ་ལ་བྱེན་བྱས་པས། གཞན་ཀུན་གྱིས་ཀྱང་དེ་ཡོང་ཞེས་སྔར་ནོར་བུ་མི་དགོས་ཟེར་མཁན་དེ་ལ་་་་་བྱིན་ནས་ཐོབ་སྐད། དེས་ན་འདོད་པ་མེད་ན། དངོས་གྲུབ་ཐམས་ཅད་མི་འདོད་བཞིན་དུ་ཐོབ་ཡོང་། སྔོན་ལྷའི་དབང་པོའི་བསོད་ནམས་ལས་ཆེས་ལྷག་པའི་གང་པོ་བྱ་བ་རབ་ཏུ་བྱུང་ནས།ཆོས་གང་ཞིག་ཡིད་ལ་བྱས་ན་མྱུར་དུ་གྲོལ་བ་ཐོབ་པའི་གདམས་ངག་སྟེ་མ་ཞིག་བཅོམ་ལྡན་འདས་ལ་གསོལ་བ་བཏབ་པས།གཞན་ཅི་ཡང་མི་གསུང་བར་ཁྱོད་འདོད་པ་ལ་ཆགས་ན་གྲོལ་བ་མི་ཐོབ་པས། ཁྱོད་འདོད་པ་ལ་མ་ཆགས་པ་གྱེས་དང་གྲོལ་བ་325

ཐོབ་བོ་ཞེས་ཚེ་བློཅ།་བཏང་གི་ཆོས་ཉག་གཅིག་གསུངས་ནས།ཁོང་གིས་བསྒོམས་པས་དགྲ་བཅོམ་པ་ཐོབ་པར་གསུངས། དེས་ན་དགྲ་བཅོམ་པའི་གོ་འཕང་ཐོབ་པར་འདོད་པས་ཀྱང་། ཚེ་བློས་གཏོང་བའི་གདམས་པ་འདི་ཐུགས་དམ་གྱི་མཐིལ་དུ་གཟུང་བར་བྱའོ། །སྔོན་ཐུབ་པས་ཐུགས་བསྐྱེད་དུས་བསྟན་པ་ལ་ཆོས་གོས་ངུར་སྨྲིག་སོར་བཞི་འཆང་བ་ལའང་བཟའ་བཏུང་བསམ་པ་་་་་་་་བཞིན་མ་ཐོབ་ན། བདག་གིས་སངས་རྒྱས་བསླུས་པས་སངས་རྒྱས་མི་ཐོབ་པར་གྱུར་ཅིག་ཅེས་དམ་བཅའ་མཛད་ཅིང་། ཁྱེམ་པའི་སྐྱེ་བོ་ཐམས་ཅད་ཀྱིས། །སེན་མོའི་སྟེང་དུ་ཞིང་རྨོས་ཀྱང་། །ང་ཡི་རབ་ཏུ་བྱུང་བ་རྣམས། །འཚོ་བས་ཕོངས་པར་མི་འགྱུར་རོ། །གསུངས་པས་རང་གི་ངོས་ནས་ཐུབ་པའི་བཀའ་ལ་བློ་འགེལ་ནུས་ན། དབེན་པའི་གནས་སུ་རྩེ་གཅིག་ཏུ་སྒྲུབ་པ་བྱེད་པ་ལ་འཚོ་བས་ཕོངས་མི་སྲིད་དོ། །སྔོན་གྱི་དམ་པ་རྣམས་ཀྱི་རྣམ་ཐར་གྱེས་ཀྱང་ཤེས་ཏེ། རྒྱ་བོད་དུ་སྔོན་བྱོན་པའི་དམ་པ་ཕལ་མོ་ཆེས་ཚེ་འདི་བློས་བཏང་སྟེ། དབེན་པའི་གནས་སུ་སྒྲུབ་པ་ལ་རྩེ་གཅིག་ཏུ་གཞོལ་བ་ཤ་སྟག་མཛད་འདུག་ཀྱང་རྙེད་བཀུར་དང་སྙན་་་་་་་གྲགས་འབད་མེད་དུ་རྒྱས་པ་ལས། འཚོ་བས་ཕོངས་ནས་ཆོས་དང་སྲོག་གི་བར་ཆད་དུ་གྱུར་པ་དེ་དག་སུ་ལ་བྱུང་བའི་ལོ་རྒྱུས་མི་སྣང་ངོ་། །དེས་ན་ཚེ་བློས་ཐོངས་ན་རྙེད་བཀུར་སྙན་གྲགས་326

ཀྱང་འབད་མེད་ལྷུན་འགྲུབ་ཏུ་འོང་བར་གདའ།སྔོན་རྗེ་བཙུན་འབྲོག་ལ་ཕྱི་གངས་ཀྱི་ར་བ་ན་བཞུགས་དུས།མགོན་པོ་བྱ་རོག་གདོང་ཅན་ཡང་བྱུང་བས། རྗེ་མི་ལའི་ཞལ་ནས། ངས་ཚེ་སྟོད་ལ་མཐུ་ཁོ་ན་ལ་ལས་ཀ་བྱེད་དགོས་པ་ཞིག་བྱུང་དུས་ན་ཁྱོད་མི་འདུག ད་ཁྱོད་ཀྱི་དགོས་པ་ཅི་ཡོད་གསུངས་ནས། གླང་བེར་གཅིག་གིས་བརྡུངས་པས་ཆོས་སྐྱོང་ན་རེ། དེ་དུས་རྗེ་བཙུན་ཆོས་པ་མིན་པས་ང་འཁོར་ས་མེད་པ་ལགས། ད་ནི་རྗེ་བཙུན་ཆོས་ཁོ་ན་མཛད་པས་ཡང་ཡང་འཁོར་དགོས་པ་་་་་་ཡིན་གསུངས་པས། རྗེ་བཙུན་མི་ལས་ཁྱོད་རང་བདེན་གསུངས།ཡང་རྗེ་བཙུན་ཆུ་བར་ན་བཞུགས་དུས་སུ། ནོར་ལྷ་ཐམས་ཅད་དྲུང་དུ་བྱུང་བས། མི་ལས་གླང་བེེར་གྱིས་ཁོང་ཚོ་བརྡུངས་ནས།ངས་ཚེ་སྟོད་ལ་ཟན་ཁམ་རེ་མི་རྙེད་པ་བྱུང་དུས་ཁྱེད་ཚོ་མི་འདུགད་ཁྱེད་ཀྱི་དགོས་པ་མེད་གསུངས་པས། དེ་དུས་ན་རྗེ་བཙུན་འདོད་པས་གདུངས་པས། ངེད་ཚོ་འཁོར་ས་མ་བྱུང་བ་ལགས། ད་ལྟ་ནི་རྗེ་བཙུན་འདོད་པ་ཟད་པས། ངེད་ཚོ་རང་དབང་མེད་པར་འཁོར་བ་ལགས་ཞུས་པས། མི་ལའི་ཞལ་ནས།ཁྱེད་བདེན་གསུངས། དེས་ན་ཆོས་སྐྱོང་ནོར་ལྷ་རྣམས་འཁོར་བར་འདོད་ན་ཡང་། ཚེ་བློས་བཏང་ནས་ཆོས་བཞིན་བྱས་ན་འོང་བའི་ཚུལ་ལ་བསམས་ནས། ཚེ་འདིའི་འདོད་ནག་འདིའི་དབང་327

དུ་མ་སོང་བ་བྱས་ཚེ་བློས་ཅི་ཐོངས་ལ་འབད་དགོས། ཚེ་བློས་མ་ཐོངས་པར་དགོན་ཆུང་རེ་བདག་ཏུ་བཟུང་ཆགས་སྡང་གི་འཁོར་ལོ་བསྐོར་ན། བཀའ་བརྒྱུད་པའི་གདུང་རྒྱུད་ཆད་པ་དང་འདྲ་སྟེ།རྗེ་མི་ལའི་ཞལ་ནས། སྒོམ་ཆེན་པ་སྡོད་ཚུགས་ལ་སྙད་བཏགས་ནས། དགོན་ཆུང་རེ་བརྩིགས་པས་མི་བསོག་དགུ་བསོག་བྱེད་ཙ་ན། སྒོམ་དང་བྲལ་ཚར་བ་ཡིན་གསུངས་སྐད་དོ། །ཡང་ངས་གཞི་དགོན་མ་བཟུང་བས་འཚེངས། དགོན་ཆུང་ཁྲ་ཙོང་ངེ་བ་ཞིག་བརྩིགས་ན་འཛིན་ཆགས་ཤུགས་ལ་སྐྱེ། གང་ཟག་བློ་ཆུང་རྣམས་སྒོམ་དང་བྲལ་གསུངས། ཡང་དུས་ཕྱིས་ཙ་ན་ངའི་བརྒྱུད་འཛིན་ཡིན་ཟེར་ནས། རི་ཁྲོད་སྤངས་ཏེ་དགོན་ཆུང་རེ་བཟུང་ནས།མདུན་ན་ཆང་བུམ་རེ་བཞག་ནས་ལག་པས་རྔ་ཁོག་རེ་བཟུང་།ཁས་མི་ནག་པོ་ལ་ཆོས་ནག་སྒྲོག དེ་ཙམ་ན་ངའི་བརྒྱུད་པ་ཆད་པ་ཡིན་གསུངས། ལར་ཡང་ཆོས་པ་དང་། སྒོམ་ཆེན་པ་བྱ་བ་དེ་ནི་རྒས་ལ་ཐུག་ཙམ་ན་འཛིན་ཆགས་ཇེ་ཆུང་ལ་འགྲོ་དགོས་པ་་་་་ཡིན་པ་ལ། དུས་ད་ལྟའི་ཆོས་པ་དང་། སྒོམ་ཆེན་པ་ཕལ་ཆེར་ནི།རྒས་ཁ་ཤི་ཁར་སོང་བ་དང་འཛིན་ཆགས་ཇེ་ཆེ་ཇེ་ཆེར་འགྲོ་བར་འདུག་གསུངས། དེས་ན་སྐྱེ་བ་ནས་ཚེ་རབས་ཐམས་ཅད་དུ་དེ་ལྟ་བུ་ཞིག་ཏུ་མ་གྱུར་པ་བྱའོ། །མདོར་ན་འཁོར་བ་འདིར་འཁོར་བའི་རྒྱུ་རྐྱེན་དེ་ལས་བཟང་ངན་སྣ་ཚོགས་བྱས་པ་ལས་་་་་་328

བྱུང་། ལས་དེ་ཆགས་སྡང་ལ་སོགས་པའི་ཉོན་མོངས་པའི་དབང་གིས་བསགས། དེའི་རྩ་བ་གང་ལ་ཐུག་ན། ང་ལྟོགས་ཡོང་། ང་གྲང་ཡོང་། ང་སྐོམ་ཡང་། ང་ན་ཡོང་། ང་ཤི་ཡོང་། ང་ལ་ཟས་དགོས། ང་ལ་གོས་དགོས། ང་ལ་བུ་དགོས། ང་ལ་ནོར་དགོས། མི་དགོས་དགུ་དགོས་ཀྱི་འདོད་ནག་མཁན། ང་བདག་འགོང་པོ་ཕུང་རྒན་འདི་ལ་ཐུག་འདུག་པས། སྙིགས་དུས་ཀྱི་ཚེ་ཐུང་འདི་ལ་དགྲ་ནག་པོ་བདག་འཛིན་འགོང་པོ་འདི་ཅི་ཐུལ་ལ་འབད་་་་་་་་་་དགོས། བདག་འཛིན་དེ་རིང་བརླག་ན་དེ་རིང་སངས་རྒྱ། སང་བརླག་ན་སང་སངས་རྒྱ་བས། བདག་འཛིན་ཉོན་མོངས་འདུལ་བའི་གདམས་ངག་ནི་ཆོས་ཐམས་ཅད་ཡིན་མོད་ཀྱང་། ཉི་མ་གཅིག་གིས་མུན་ནག་ཀུན་སངས་པ། ཨ་རུ་ར་རྣམ་རྒྱལ་གཅིག་གིས་ནད་ཀུན་འཇོམས་པ། ཡིད་བཞིན་གྱི་ནོར་བུ་གཅིག་གིས་ཀུན་གྱེ་རེ་བ་སྐོང་བ། གྲི་གཅིག་གིས་འཆིང་བ་ཀུན་གཅོད་པ། མི་དཔའ་བོ་གཅིག་གིས་དགྲ་ཀུན་ཐུལ་བ་ལྟར་ཆོས་གཅིག་ཉམས་སུ་བླངས་པས་བདག་འཛིན་ཉོན་མོངས་ཀུན་ཐུལ་ནས། ཚེ་གཅིག་ལུས་གཅིག་ལ་སངས་རྒྱ་བར་བྱེད་པའི་གདམས་ངག་ཀུན་གྱེ་མཆོག་ཏུ་གྱུར་པ་དེ་གང་ཡིན་སྙམ་ན། དེ་བྱམས་སྙིང་རྗེ་བྱང་ཆུབ་ཀྱི་སེམས་གཉིས་ཡིན་པའི་ཚུལ་ནི། སྔོན་བྱོན་རྒྱལ་བ་སྲས་དང་བཅས་པས་མགྲིན་གཅིག་དབྱངས་གཅིག་ལྟར་གསུངས་་་་་་་329

པས། བློ་གྲོས་ཅན་རྣམས་ཀྱིས་འདི་ལ་གཅིག་དྲིལ་དུ་འབད་པར་བྱའོ། །སྨྲས་པ། ས་སྐྱོང་རྒྱལ་བློན་ཆེ་དགུའི་སྤྱི་བོར་བཀུར། །ས་སྟེང་འདི་ན་འགྲན་ཟླ་མ་མཆིས་ཀྱང་། །ས་གཞི་བཞིན་དུ་དམན་པའི་ས་བཟུང་ནས། །ས་ལམ་སྟོན་མཁས་བླ་མས་ཐུགས་རྗེས་གཟིགས། །འཇིག་རྟེན་པ་ཡང་དཔོན་པོ་བཟང་པོ་ཡི། །དྲིན་གྱིས་སྐྱིད་ཚེ་གླུ་དབྱངས་ལེན་པ་བཞིན། །བདག་ཀྱང་བླ་མ་དམ་པའི་བཀའ་དྲིན་གྱེས། །སྐྱིད་པའི་དུས་འདིར་ཆོས་ཀྱི་གླུ་དབྱངས་ལེན། །དལ་འབྱོར་རྙེད་དཀའ་ཐོབ་པ་ད་རེ་ཙམ། །མྱུར་དུ་ལྷ་ཆོས་བྱེད་པའི་དུས་ལ་བབ། །ད་རེ་དོན་ཆེན་བྱང་ཆུབ་མ་བསྒྲུབས་ན། །ཕྱིན་ཆད་མི་ལུས་ཡང་ཡང་རྙེད་པར་དཀའ། །དེ་རིང་ཙམ་ཡང་མི་འཆིའི་ངེས་པ་མེད། །ད་ལྟ་ཉིད་དུ་ལྷ་ཆོས་བྱེད་རེ་རན། །གློ་བུར་ཤི་ནས་འཇིག་རྟེན་ཕ་རོལ་ཏུ། །འགྲོ་དུས་དམ་ཆོས་མ་གཏོགས་ཕན་པ་མེད། །དགེ་སྡིག་གཉིས་ལས་འབྲས་བུ་བདེ་སྡུག་འབྱུང་། །སྡིག་པ་སྤངས་ནས་དགེ་བ་སྒྲུབ་པ་གཅེས། །སྔ་མ་ཅི་བྱས་རང་གི་ལུས་ལ་ལྟོས། །ཕྱི་མར་གར་འགྲོ་རང་གི་སེམས་ལ་དྲིས། །སྡིག་པའི་དབང་གིས་ངན་སོང་གསུམ་པོ་རུ། །སྐྱེས་ན་སྡུག་བསྔལ་ཡོད་པ་སྨོས་ཅི་དགོས། །ལས་ཉོན་དབང་གིས་མཐོ་རིས་ལྷ་མི་རུ། །སྐྱེས་ཀྱང་སྡུག་བསྔལ་མ་གཏོགས་བདེ་བ་330

མེད། །འཁོར་བར་སྐྱེ་བའི་རྒྱུ་ནི་ལས་ཡིན་པས། །ལས་དེ་བསོག་མཁན་ཉོན་མོངས་བདག་འཛིན་ཏེ། །དཔེར་ན་སྡོང་པོ་རྩད་ནས་གཅོད་པ་ལྟར། །བདག་འཛིན་ཕུང་རྒན་རྩད་ནས་གཅོད་རེ་རན། །བདག་འཛིན་འགོང་པོ་ཐུལ་ནས་ཚེ་གཅིག་ལ། །སངས་རྒྱས་ཐོབ་ཐབས་གདམས་པ་ཀུན་གྱི་མཆོག །བྱམས་དང་སྙིང་རྗེ་བྱང་ཆུབ་སེམས་གཉིས་པོ། །ད་ནི་ཉམས་སུ་ལེན་པའི་དུས་ལ་བབ། །ཅེས་པ་བར་སྐབས་ཀྱི་ཚིགས་སུ་བཅད་པའོ།།གཉིས་པ་དངོས་གཞི་བྱང་ཆུབ་ཀྱི་སེམས་གཉིས་ལ་བློ་སྦྱོང་ཚུལ་ནི། ཡོངས་འཛིན་པཎྜི་ཏའི་ཞལ་ནས། དབང་རྣོན་ཆོས་ཀྱི་རྗེས་སུ་འབྲང་བ་དག་གིས་ནི། སྔོན་ལ་གནས་ལུགས་རྟོགས་པའི་ལྟ་བ་རྒྱུད་ལ་བསྐྱེད་ནས། དེ་ལྟར་མ་རྟོགས་པའི་སེམས་ཅན་ལ་སྙིང་རྗེ་ཆེན་པོ་བསྐྱེད་པའི་སྒོ་ནས་བྱང་ཆུབ་ཀྱི་སེམས་རྗེས་སུ་་་་་སྦྱོང་བའང་ཡོད་གསུངས། དེ་བཞིན་དུ་དགོངས་པ་རབ་གསལ་ལས། ཐེག་ཆེན་གྱེ་རིགས་ཅན་ཆོས་ཀྱི་རྗེས་འབྲང་ནི། ཡང་དག་པའི་དེ་ཁོ་ན་ཉིད་ཤེས་པས་འཚོལ་བ་སྔོན་དུ་བཏང་སྟེ་དོན་དམ་པ་ལེགས་པར་གཏན་ལ་ཕབ་པའི་འོག་ཏུ་སེམས་ཅན་ལ་སྙིང་རྗེ་ཆེན་པོ་བསྐྱེད་པ་ལ་བརྟེན་ནས། སེམས་བསྐྱེད་ཅིང་ཐུབ་པའི་བརྟུལ་ཞུགས་བྱང་སེམས་ཀྱི་སྤྱོད་པ་ལ་སློབ་བོ་གསུངས། དེས་ན་ཐོག་མར་དོན་དམ་བྱང་ཆུབ་ཀྱི་སེམས་བསྒོམ་ཚུལ་སྟོན་ཏེ། རྒྱལ་331

སྲས་རིན་པོ་ཆེའི་ཞལ་ནས། སྐྱབས་འགྲོ་སེམས་བསྐྱེད་སྔོན་དུ་བཏང་ནས་བླ་མ་ལ་གསོལ་བ་བཏབ་སྟེ། ཡན་ལག་བདུན་པ་ཕུལ་ནས་ལུས་དྲང་པོར་འདུག་ལ་དབུགས་ཕྱིར་འགྲོ་ནང་འགྲོ་ཉི་ཤུ་རྩ་གཅིག་གི་བར་དུ་ལྷག་ཆད་མེད་པར་བགྲངས་ཏེ། འདིས་བསམ་གཏན་གྱི་སྣོད་དུ་རུང་བར་འགྱུར་རོ། །ཞེས་གསུངས་པ་ལྟར་བྱའོ། །དེ་ནས་དོན་དམ་བྱང་ཆུབ་ཀྱི་སེམས་འདི་ལྟར་བསྒོམ་དགོས་ཏེ། དཔེར་ན། རྨི་ལམ་གྱེ་སྣང་བ་སྣ་ཚོགས་དེ་ཉིད་གཉིད་ཀྱིས་བསླད་པའི་སེམས་སྣང་ཡིན་པ་དེ་བཞིན་དུ། ད་ལྟར་གྱེ་ཡུལ་སྣང་སྣ་ཚོགས་འདི་ཡང་བག་ཆགས་ཀྱིས་བསླད་པའི་སེམས་སྣང་ཡིན་ཏེ། ལང་ཤར་གཤེགས་པའི་མདོ་ལས། བག་ཆགས་ཀྱིས་ནི་དཀྲུགས་པའི་སེམས། །དོན་དུ་སྣང་བ་རབ་ཏུ་འབྱུང་། །དོན་ཡོད་མ་ཡིན་སེམས་ཉིད་དེ། །ཕྱི་རོལ་དོན་མཐོང་ལོག་པ་ཡིན། །གསུངས། རྒྱལ་སྲས་རིན་པོ་ཆེས། འདི་ལྟར་གཟུང་བའི་ཡུལ་དུ་གྱུར་པའི་སྣོད་བཅུད་འདི་དག་རྨི་ལམ་དང་འདྲ་སྟེ། རང་གི་སེམས་ཉིད་འཁྲུལ་ནས་དེ་ལྟར་སྣང་བ་ཡིན་གྱི། སེམས་ལས་ལོགས་སུ་གྱུར་པ་ཅུང་ཟད་ཀྱང་མེད་པར་སྒྲོ་འདོགས་བཅད་་་་་་་གསུངས། སྔོན་བྱང་ཆུབ་སེམས་དཔའ་མཛེས་པའི་ཏོག་གཉིད་ཀྱིས་ལོག་པའི་རྨི་ལམ་ན་གསེར་གྱེ་རྔ་ཀུན་ཏུ་སྣང་བ་ཉི་མའི་་་་་་་དཀྱིལ་འཁོར་འདྲ་བ་ཞིག་མཐོང་ངོ་། །ཕྱོགས་ཐམས་ཅད་ན་332

སངས་རྒྱས་བཅོམ་ལྡན་འདས་གྲངས་མེད་དཔག་ཏུ་མེད་པ་དག་རིན་པོ་ཆེའི་ཤིང་དྲུང་ན་རིན་པོ་ཆེ་བཻཌཱུརྱའི་ཁྲི་རྣམས་ལ་་་་་་་་་་་་བཞུགས་ཤིང་། འཁོར་བརྒྱ་སྟོང་དུ་མས་བསྐོར་ཏེ། མདུན་གྱིས་བལྟས་ནས་ཆོས་སྟོན་པ་མཐོང་ངོ་། །དེ་ནས་ཀྱང་སྐྱེས་བུ་བྲམ་ཟེའི་གཟུགས་ལྟ་བུ་ཞིག་གིས་རྔ་དེ་བརྡུངས་པ་མཐོང་སྟེ། རྔའི་སྒྲ་དེ་ལས། གསེར་འོད་དམ་པའི་རྔ་ཆེན་སྒྲ་ཡིས་ནི། །སྟོང་གསུམ་འཇིག་རྟེན་འཇིག་རྟེན་གསུམ་འདི་ན། །ངན་སོང་སྡུག་བསྔལ་གཤིན་རྗེ་སྡུག་བསྔལ་དང་། །དབུལ་བའི་སྡུག་བསྔལ་སྡུག་བསྔལ་ཞི་བར་ཤོག།རྔ་བོ་ཆེ་ཡི་སྒྲ་སྐད་འདི་ཡིས་ནི། །འཇིག་རྟེན་ཕོངས་པ་ཐམས་ཅད་ཞི་གྱུར་ཅིག །ཇི་ལྟར་ཐུབ་དབང་འཇིགས་མེད་འཇིགས་ཞི་ལྟར། །སེམས་ཅན་འཇིགས་མེད་འཇིགས་དང་བྲལ་བར་ཤོག །ཇི་ལྟར་འཁོར་བར་ཀུན་མཁྱེན་ཐུབ་དབང་པོ། །འཕགས་པའི་ཡོན་ཏན་ཀུན་དང་ལྡན་པ་ལྟར། །སྐྱེ་དགུ་ཏིང་འཛིན་བྱང་ཆུབ་ཡན་ལག་གི །ཡོན་ཏན་ལྡན་ཞིང་ཡོན་ཏན་རྒྱ་མཚོར་གྱུར། །རྔ་བོ་ཆེ་ཡི་སྒྲ་སྐད་འདི་ཡིས་ནི། །སེམས་ཅན་ཐམས་ཅད་ཚངས་པའི་དབྱངས་ལྡན་གྱུར། །སངས་རྒྱས་བྱང་ཆུབ་དམ་པ་མཆོག་རེག་ཤོག །ཆོས་ཀྱི་འཁོར་ལོ་དག་པ་བསྐོར་གྱུར་ཅིག །བསྐལ་པ་བསམ་གྱེས་མི་ཁྱབ་བཞུགས་པར་ཤོག །འགྲོ་ལ་ཕན་ཕྱིར་ཆོས་ནི་སྟོན་གྱུར་ཅིག །ཉོན་མོངས་འཇོམས་འགྱུར་333

སྡུག་བསྔལ་སེལ་བར་ཤོག །འདོད་ཆགས་ཞེ་སྡང་གཏི་མུག་ཞི་གྱུར་ཅིག །ཅེས་པ་ལ་སོགས་པའི་ཚིགས་སུ་བཅད་པའི་སྒྲ་མང་པོ་ཐོས་སོ། །ཡང་སྔོན་སངས་རྒྱས་འོད་སྲུངས་ཀྱི་སྦྱིན་བདག་རྒྱལ་པོ་ཀྲྀ་ཀྲྀའི་རྨི་ལམ་དུ། གླང་པོའི་རྒྱལ་པོ་སྐར་ཁུང་ནས་བྱུང་བ་ལ་དེའི་མཇུག་མ་ཐོགས་པ་དང་། སྐོམ་པས་ཕྱི་ནས་ཁྲོན་པ་བསྙེགས་པ་དང་། ཕྱེ་བྲེ་གང་དང་མུ་ཏིག་བྲེ་གང་ཚོང་བྱེད་པ་དང་། ཙན་དན་ཤིང་ཕལ་བ་རིན་མཉམ་པར་བྱེད་པ་དང་། ཀུན་དགའ་ར་བའི་མེ་ཏོག་དང་འབྲས་བུ་ཕུན་སུམ་ཚོགས་པ་མ་བྱེན་པ་ལེན་་་་་པས་ཕྲོགས་པ་དང་། གླང་བོའི་ཕྲུ་གུས་སྤོས་ཀྱི་གླང་པོ་འཇིག་པར་བྱེད་པ་དང་། སྤྲེའུ་མི་གཙང་བས་གོས་པ་གཞན་ལ་སྐུད་པ་དང་། སྤྲེའུ་རྒྱལ་པོར་དབང་བསྐུར་བ་མཐོང་བ་དང་། རས་ཡུག་གཅིག་མི་བཅོ་བརྒྱད་ཀྱིས་བགོས་པ་ལས་རེ་རེའི་ལག་ཏུ་རས་་་་་་ཡུག་ཚང་མ་རེ་རེ་བྱུང་བ་དང་། སྒྱེ་བོའི་ཚོགས་ཆེན་པོ་འདུས་ནས་འཐབ་རྩོད་བྱེད་པ་རྨིས་པ། སངས་རྒྱས་འོད་སྲུངས་ལ་ཞུས་པས། ཁོང་གི་ཞལ་ནས། ཁྱེད་ཀྱི་རྨི་ལྟས་དེ་རྣམས། མ་འོངས་པ་ན་ཤཱཀྱ་ཐུབ་པའི་བསྟན་པ་ལ། དགེ་སློང་རྣམས་ཁྱིམ་ནས་བྱུང་ཡང་གཙུག་ལག་ཁང་དང་རྙེད་པ་ལ་ཆགས་པ་འབྱུང་བ་དང་།གཞན་གྱིས་ཆོས་བཤད་པ་ན་ཉན་པར་མི་བྱེད་པ་འབྱུང་བ་དང་།བཟའ་བའི་ཆེད་དུ་ཆོས་སྟོན་པ་འབྱུང་བ་དང་། མུ་སྟེགས་ཀྱི་334

གཞུང་དང་སངས་རྒྱས་ཀྱི་བཀའ་མཉམ་པར་འཛིན་པ་འབྱུང་བ་དང་། དགེ་འདུན་གྱེ་ལོངས་སྤྱོད་ཀྱིས་ཁྱེམ་པའི་ངོ་སྲུང་བ་འབྱུང་བ་དང་། དགེ་སློང་སྡིག་ཅན་གྱེས་ཁྲིམས་ལྡན་དགེ་སློང་ཟིལ་གྱེས་གནོན་པ་འབྱུང་བ་དང་། ཚུལ་ཁྲིམས་ཉམས་པས་ཚུལ་ཁྲིམས་ལྡན་པ་ལ་སྐུར་བ་འདེབས་པ་འབྱུང་བ་དང་། རྨོངས་པ་རྣམས་རྒྱལ་པོར་དབང་བསྐུར་བ་འབྱུང་བ་དང་། ཤཱཀྱ་ཐུབ་པའི་བསྟན་པ་ལ་སྡེ་བ་བཅོ་བརྒྱད་འབྱུང་བ་དང་། ཤཱཀྱ་ཐུབ་པའི་བསྟན་པ་རྩོད་པའི་ཆོས་ཀྱིས་ཉམས་པར་འགྱུར་བའི་སྔ་ལྟས་སོ། །ཞེས་མ་འོངས་ལུང་བསྟན་རིམ་པ་བཞིན་དུ་གསུངས། སྔོན་མཉམ་མེད་དྭགས་པོ་རིན་པོ་ཆེ་དེ་ཉིད། དགེ་བཤེས་རྒྱ་ཡོན་བདག་གི་རྩར་བྱོན་ཏེ།ཇོ་བོ་རྗེའི་མན་ངག་མཐའ་དག་གསན། དགེ་བཤེས་ཁོང་གི་ཞལ་ནས། ང་ལ་ཇོ་བོའི་གདམས་པ་སངས་རྒྱས་ལག་པས་བྱེད་པ་འདྲ་བ་ཡོད་དེ་ཁྱོད་ལ་བསྟན་གྱིས་གསུངས་ནས། དམིགས་པའི་འགྲོ་ལྡོག་ཟད་པ་མེད་པ་གསུངས་པ་བཞིན་བསྒོམས་པས།རྨི་ལམ་དུ་གསེར་འོད་དམ་པ་དང་མདོ་སྡེ་ས་བཅུ་བ་ནས་བཤད་པའི་ས་བཅུ་ཐོབ་པའི་སྔ་ལྟས་ཀྱི་རྨི་ལམ། ཁྲི་རྐང་དག་ལ་འཛེགས་པ་དང་། །ལྔོན་ཤིང་དག་ལ་འཛེགས་པ་དང་། །ཕལ་བའི་སྐས་ལ་འཛེགས་པ་དང་། །མཆོད་རྟེན་དག་ལ་འཛེགས་པ་དང་། །གྱེན་ལ་ཤིན་ཏུ་འཛེགས་པ་དང་། །རི་བོའི་རྩེ་ལ་འགྲོ་བ་335

དང་། །རིན་ཆེན་སྐས་ལ་འཛེགས་པ་དང་། །ནམ་མཁའི་སྐས་ལ་འཛེགས་པ་སོགས། །རྨི་ལྟས་ངོ་མཚར་ཅན་དཔག་ཏུ་མེད་པ་བྱུང་ངོ་། །ཡང་རྗེ་བཙུན་མི་ལ་མཇལ་དུ་འགྲོ་བར་ཐག་བཅད་ནས།བླ་མ་དཀོན་མཆོག་ལ་མཆོད་པ་ཕུལ། གསོལ་བ་བཏབ་ནས་ཉལ་བའི་རྨི་ལམ་ན། རག་དུང་རིང་པོ་ཞིག་བུས་པའི་སྐད་ཀྱིས་འཛམ་བུའི་གླིང་ཐམས་ཅད་ཁྱབ་པ་རྨིས་ཏེ། དེང་སང་རག་དུང་འདི་ལས་སྒྲ་ཆེ་བ་མེད་ཟེར་བ་རྨིས། ཡང་ནམ་མཁའ་རྟེན་མེད་པ་ལ་རྔ་བོ་ཆེ་ཡང་དག་པ་གཅིག་འདུག་སྟེ། བརྡུངས་པའི་སྒྲ་ཆེན་པོ་ཚད་མེད་པ་བྱུང་། སྒྲ་དེ་ལ་རི་དྭགས་མང་པོས་ཉན་ཞིང་འདུགམི་མང་པོ་དཔག་ཏུ་མེད་པ་འདུག་པ་ལ། མོན་མོའི་ཆ་ལུགས་བྱས་པའི་བུད་མེད་གཅིག་ན་རེ། མི་འདི་རྣམས་ལ་རྔ་འདི་རྡུངས།རི་དྭགས་འདི་རྣམས་ལ་འདི་སྦྱིན་ཟེར་ནས་འོ་མ་ཐོད་ཕོར་གང་བྱིན། འདིས་རི་དྭགས་མང་པོ་འདི་རྣམས་ལ་མི་ཁེབས་བྱས་པས།ཁྱེད་རང་ཐུངས་དང་རི་དྭགས་འདི་རྣམས་ལས་འགྲོ་བ་རིགས་་་་དྲུག་གི་སེམས་ཅན་ཐམས་ཅད་ཁེབས་པར་འོང་། ང་ནི་ཉི་མ་ནུབ་ཕྱོགས་སུ་འགྲོ་ཟེར་བ་རྨིས། ད་ལྟ་སྣོད་དང་མི་ལྡན་པ་རྣམས་ལ་ལམ་རིམ་གྱིས་སྦྱངས་ཏེ་རྔའི་སྒྲ་ལ་ཉན་པའི་མི་རྣམས་ཡིན་པར་འདུག བཀའ་གདམས་ཀྱི་བླ་མ་རྣམས་ཀྱང་དྲིན་ཆེ། རི་དྭགས་དེ་རྣམས་རི་ཁྲོད་འགྲིམ་པའི་སྒོམ་ཆེན་པ་རྣམས་ཡིན་་་་་་་336

པར་འདུག བླ་མ་ཆེན་པོ་མི་ལའི་གདམས་ངག་ཐབས་ལམ་དང་།ཕྱག་རྒྱ་ཆེན་པོ་ཁོ་ནས་ཀྱང་སྔར་གྱེ་རྨི་ལམ་གྱི་ལྟས་དེ་ཀ་ལྟར་་་་་་བྱུང་གསུངས། དེས་ན་ཆོས་ཐམས་ཅད་རྨི་ལམ་གྱེ་སྣང་བ་ལྟར་སྣང་ལ་རང་བཞིན་གྱིས་མ་གྲུབ་ཅིང་སེམས་ཀྱི་རྣམ་རོལ་ཏུ་ཤེས་པར་བྱའོ། །ཡང་སྔོན་ལམ་འབྲས་པའི་སྒོམ་ཆེན་པ་ཞིག་ལ་རྩ་རླུང་གི་་་་་་བྱེད་པས་སྐོམ་པའི་ཉམས་ཤིག་བྱུང་སྟེ། ཆུ་འཐུང་བར་འདོད་ནས། ཆུ་ར་ཆུ་མིག་གཙང་པོ་རྣམས་སུ་ཆུ་འཐུང་དུ་ཕྱིན་པས་ཆུ་མི་འདུག་ཐེ་ཚོམ་སྐྱེས་ནས་ཆོས་གོས་ཕར་ཁའི་བྲག་བར་གཅིག་ཏུ་བཞག་སྟེ་ཕྱིར་ལོག་ནས་ཉལ་བསྡད། གཉིད་སད་པ་དང་སྐོམ་ཉམས་ཀྱང་ཡལ་འདུག ཆུ་ར་སོགས་ནའང་ཆུ་འདུག ཆོས་གོས་ཀྱང་ཕ་ཀ་ན་འདུག་པས་ལེན་པ་ལ་ཀོ་བ་གཏང་དགོས་པར་བྱུང་ཟེར། དེ་ལྟར་ཆུ་ཡོད་དུ་སྣང་བ་བདེན་རྒྱུ་མེད། ཆུ་མེད་དུ་སྣང་བ་རྫུན་རྒྱུ་མེད་པས་ན། ཅིར་སྣང་རང་སེམས་སུ་ཐག་བཅད་དོ། །འོ་ན་སྣང་བ་འདི་ཕྱི་རོལ་གྱི་དོན་མིན་ན་སྲ་ཞིང་འཐས་པ་་་་་་་་་་སོགས་སུ་སྣང་བ་མི་རིགས་སྙམ་ན། བག་ཆགས་གོམས་པའི་ཕྱིར་རིགས་ཏེ། འཇམ་དཔལ་རྣམ་པར་རོལ་པ་ལས། ལྷའི་བུ་པདྨ་རྣམ་པར་རོལ་པས་འཇམ་དཔལ་ལ་སྨྲས་པ། འཇམ་དཔལ་ཕྱི་རོལ་གྱེ་ཡུལ་འདི་ཇི་ལྟར་བལྟ་བར་བྱ། འཇམ་དཔལ་གྱིས་སྨྲས་པ།337

ཕྱི་རོལ་གྱི་ཡུལ་འདི་རྣམས་སེམས་རྟོག་པའི་བག་ཆགས་རྒྱས་་་་་་་པའི་དབང་གིས་སྣང་བ་ཡིན་ནོ། །ལྷའི་བུས་སྨྲས་པ། བག་ཆགས་ཇི་ལྟར་བརྟས་ཀྱང་སྲ་ཞིང་འཐས་པ་འདི་ལྟར་སྣང་དུ་ག་ལ་་་་་་་་རུང་། འཇམ་དཔལ་གྱིས་སྨྲས་པ། དེ་ལྟར་སྣང་དུ་རུང་སྟེ།དཔེར་ན་གྲོང་ཁྱེར་ཝཱ་རཱ་ཎ་བར། བྲམ་ཟེ་མོ་ཞིག་གིས་རང་ལུས་སྟག་ཏུ་བསྒོམས་པས། ཐམས་ཅད་ཀྱིས་སྟག་དངོས་སུ་མཐོང་ནས་མི་ཐམས་ཅད་བྲོས་ཏེ། གྲོང་ཁྱེར་སྟོང་བ་བྱུང་ངོ་། །ཡང་དགེ་སློང་ཞིག་གིས་རང་ལུས་མི་གཙང་བར་བསྒོམས་པས།ཐམས་ཅད་ཀྱིས་ཀེང་རུས་སུ་མཐོང་བ་བྱུང་ངོ་། །དེ་རྣམས་ཡུན་ཐུང་ངུས་ཀྱང་དེ་ལྟར་སྣང་ན། ཐོག་མ་མེད་པའི་དུས་ནས་བག་ཆགས་བརྟས་པས་ཅི་སྟེ་མི་སྣང་། དེས་ན་ཅི་སྣང་ཐམས་ཅད་རང་སྣང་ཡིན་ནོ། །མདོར་ན་འོ་སྐོལ་རྣམས་ལ། གཉིད་སེམས་ཀྱི་རྒྱུ་རྐྱེན་གྱི་རྟེན་འབྲེལ་ལས་མཚན་མོ་བཟང་ངན་གྱི་རྨི་ལམ་མང་པོ་བྱུང་བ་དེ་དག་ཐམས་ཅད་རྨིས་པའི་དུས་སུ་སྣང་ལ་རང་་་་་་་་བཞིན་མེད་ཅིང་། ཐམས་ཅད་སེམས་སུ་རང་སྣང་ཙམ་ལས་ཕྱི་རོལ་ན་ལོགས་སུ་གྲུབ་པ་རྡུལ་ཙམ་ཡང་མེད་པ་དེ་བཞིན་དུ། ད་ལྟ་སེམས་ཀྱིས་ལས་བཟང་ངན་སྣ་ཚོགས་བསགས་པའི་རྒྱུ་རྐྱེན་་་་རྟེན་འབྲེལ་ལ་བརྟེན་ནས། སྣོད་བཅུད་བཟང་ངན་གྱི་སྣང་བ་ཅི་སྣང་ཡང་སྣང་བའི་དུས་ནས་རང་བཞིན་གྱིས་གྲུབ་པ་མེད་ཅིང་།338

སེམས་ཀྱི་རང་སྣང་ཙམ་ལས་ཕྱི་རོལ་ལོགས་སུ་གྲུབ་པ་རྡུལ་ཙམ་ཡང་མེད་པས་ཆོས་ཐམས་ཅད་སེམས་ཀྱི་རོལ་པར་ཤེས་པར་་་་་་་བྱའོ། །འོ་ན་དེ་ལྟར་བྱེད་མཁན་སེམས་ཀྱི་གནས་ལུགས་ཇི་ལྟ་བུ་ཞིག་ཡིན་སྙམ་ན། སེམས་ཀྱི་གནས་ལུགས་བརྟགས་ཤིང་དཔྱད་ནས་བཙལ་བའི་ཚེ། རང་བཞིན་གྱིས་གྲུབ་པ་རྡུལ་ཙམ་ཡང་མེད་པར། གདོད་ནས་སྟོང་ཞིང་གསལ་ལ་འཛིན་པ་མེད་པ་སྒྲིབ་མེད་ཟངས་ཐལ་ཁྱབ་གདལ་སློང་ཡངས་ནམ་མཁའ་ལྟ་བུ་ཡིན་པས།དེའི་ངང་ལ་ནམ་མཁའ་ལྟ་བུར་མཉམ་པར་འཇོག་དགོས་ཏེ།འགྲོ་བ་ཡོངས་ཀྱི་སྔོན་ནས་མ་འདྲིས་པའི་མཛའ་བཤེས་ཆེན་པོ་འདྲེན་པ་མཉམ་མེད་སྟོན་པ་སངས་རྒྱས་ཀྱི་ཞལ་གྱི་བུམ་བཟང་ལས། འདི་ལྟར་སེམས་ཡོངས་སུ་ཚོལ་ཏེ། འདོད་ཆགས་པར་འགྱུར་བའམ། ཞེ་སྡང་བར་འགྱུར་བའམ། གཏི་མུག་པར་འགྱུར་བའི་སེམས་དེ་གང་ཡིན། ཅི་འདས་པའམ་མ་འོངས་པའམ ད་ལྟར་བྱུང་བ་ཞིག་ཡིན། དེ་ལ་སེམས་འདས་པ་གང་ཡིན་པ་དེ་ནི་ཟད་པའོ། །མ་འོངས་པ་གང་ཡིན་པ་དེ་ནམ་ཕྱིན་པའོ། །ད་ལྟར་བྱུང་བ་ནི་གནས་པ་མེད་དོ་སྙམ་མོ། །འོད་སྲུངས། སེམས་ནི་ནང་ནའང་མེད། ཕྱི་རོལ་ན་མེད་གཉིས་ཀ་ན་ཡང་མེད་ཅིང་མི་དམིགས་སོ། །འོད་སྲུངས། སེམས་ནི་གཟུགས་མེད་པ། བསྟན་དུ་མེད་པ། ཐོགས་པ་མེད་པ། རྟེན་མེད་པ། སྣང་བ་མེད་པ། རྣམ་339

པར་རིག་པ་མེད་པ། གནས་མེད་པའོ། །འོད་སྲུངས། སེམས་ནི་སངས་རྒྱས་ཐམས་ཅད་ཀྱིས་ཀྱང་མ་གཟིགས་མི་གཟིགས་་་་་་་་་་་་གཟིགས་པར་མི་འགྱུར་རོ། །ཞེས་དང་། འོད་སྲུངས། སེམས་ནི་ཀུན་ཏུ་བཙལ་ཀྱང་མི་རྙེད་དོ། །གང་མི་རྙེད་པ་དེ་ནི་མ་དམིགས་པའོ། །གང་མི་དམིགས་པ་དེ་ནི་འདས་པ་ཡང་མ་ཡིན།མ་འོངས་པ་ཡང་མ་ཡིན། ད་ལྟར་བྱུང་བ་ཡང་མ་ཡིན་ནོ། །གང་འདས་པ་ཡང་མ་ཡིན། མ་འོངས་པ་མ་ཡིན། ད་ལྟར་བྱུང་བ་ཡང་མ་ཡིན་པ་དེ་ནོ་དུས་གསུམ་ལས་ཡང་དག་པར་འདས་པའོ། །གང་དུས་གསུམ་ལས་ཡང་དག་པར་འདས་པ་དེ་ནི་ཡོད་པ་ཡང་མ་ཡིན་་་་་མེད་པ་ཡང་མ་ཡིན་ནོ། །ཞེས་གསུངས། གཞན་ཡང་བྱམས་པས་ཞུས་པ། བཅོམ་ལྡན་འདས་ནང་གི་སེམས་ཇི་ལྟར་ལྟ་བར་བགྱི།བཀའ་སྩལ་པ། སེམས་ནི་དབྱིབས་མེད་པ་ནམ་མཁའ་ལྟ་བུའོ། །གསུངས།ཡང་སྔོན་སངས་རྒྱས་བཅོམ་ལྡན་འདས་བྱང་ཆུབ་ཤིང་གི་་་་་དྲུང་ན་བཞུགས་དུས། ཕྱོགས་བཅུའི་སངས་རྒྱས་རྒྱ་མཚོ་ཙམ་གྱི་་ཞལ་མཐོང་བ་དེ་དག་རྣམས་ཀྱིས་གསུང་གཅིག་གིས་བཀའ་སྩལ་པ། སེམས་ཀྱི་སྤྱོད་ཡུལ་ཅི་འདྲ་ཞེས། །རང་གི་སེམས་ནི་སོ་སོར་རྟོག །སངས་རྒྱས་ཀུན་གྱི་གསུང་ཐོས་ནས། །རང་གི་སེམས་ལ་རྟོགས་བཞིན་དུ། །ཡུན་རིང་དུ་ནི་གནས་པ་ན། །སེམས་ཀྱི་རྣམ་340

པ་མ་མཐོང་སྟེ། །གསུངས། མཉམ་མེད་པོ་ཏོ་བའི་ཆིག་ལབ་རིང་མོ་ལས། ཁམས་གསུམ་འཁོར་བའི་སྡུག་བསྔལ་གྱེ་རྒྱ་མཚོ་ཆེན་པོ་འདིར་ཐོག་མ་མེད་པ་ནས་འཁྱམས་པ་འདིར་ང་སེམས་མ་་་་་་་་་་རྟོགས་པས་ལན་ནས་འདུག ད་འཁོར་བའི་སྡུག་བསྔལ་གྱེས་འཇིགས་ནས་ཐར་པ་དང་ཐམས་ཅད་མཁྱེན་པ་ཐོབ་པར་འདོད་པས་རང་གི་སེམས་རྟོགས་དགོས་གསུངས། ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོས། དྭགས་པོ་སྨན་ལུང་གི་རྒྱ་སོག་ཕུར་སྒྲུབ་པ་མཛད་པའི་ཚེ། མདུན་གྱི་ནམ་མཁར་རྗེ་བཙུན་འཇམ་པའི་དབྱངས་མངོན་སུམ་བྱོན་ནས་ཉམས་ལེན་མདོར་་་་་་བསྡུས་གསུངས་པ་ལ། རྗེ་ཉིད་ཀྱིས་བསྡུས་དོན་མཛད་པ་ལས།གང་ལ་གནས་པ་མེད་པར་ནི། །སེམས་ཉིད་ནམ་མཁའ་ལྟ་བུར་བསྒོམ། །དེ་ཡི་གྲོགས་རྣམས་ཀུན་ལ་འབད། །བསེ་རུ་ལྟ་བུར་གནས་པར་བྱ། །འདུ་འཛི་དག་ཀྱང་སྤང་བར་བྱ། །ནང་དུ་མཉམ་པར་གཞག་པར་བྱ། །བྱང་ཆུབ་ཆེན་པོ་བརྙེས་པར་བྱ། ལས་ཀྱི་རྣམ་པར་སྨིན་པ་གདོན་མི་ཟ། །ངེས་པར་འབྱུང་དང་བྱང་ཆུབ་སེམས་བསྒོམས་ཏེ། །དྲན་པའི་མེ་ཆེན་རྒྱུན་ཆད་མེད་པར་སྦར། །ཡུལ་དྲུག་བུད་ཤིང་ངེས་པར་འཚིག་པར་འགྱུར། །འཁོར་དང་མྱ་ངན་འདས་པའི་ཆོས་རྣམས་ཀུན། །སྔོན་ཆད་གང་གིས་མ་དམིགས་མི་དམིགས་ཕྱིར། །ནམ་མཁའ་བཞིན་དུ་འདི་ཡི་མཐའ་341

དང་བྲལ། །ཡུལ་གྱེ་སྣང་བ་ནམ་མཁའི་པདྨོ་བཞིན། །སེམས་ཀྱི་འཛིན་པ་བདེར་གཤེགས་སུ་ཡིས་རྙེད། །དབྱེངས་རིག་གཅིག་པ་མོ་གཤམ་བུ་ཡིས་བསྒྲུབས། །དེ་འདྲ་གང་ཡིན་དེ་དག་རྒྱལ་བའི་ལམ། །ཞེས་གསུངས། རྗེ་རིན་པོ་ཆེས་དང་པོ་ལྟ་བའི་དོགས་པ་མ་ཆོད་པར་ཡུལ་རྒྱ་གར་རང་དུ་འབྱོན་དགོངས་ཚེ། གྲུབ་ཆེན་ལས་ཀྱི་རྡོ་རྗེས་ཡི་དམ་ཕྱག་ན་རྡོ་རྗེ་ལ་ཞུས་པས་ཡི་དམ་གྱིས་སྒུ་མི་་་་་སྟོན་པའི་གཞོམ་མེད་ཀྱི་སྒྲ་ཞིག་གིས་འདི་སྐད་གསུངས། ལས་ཀྱི་རྡོ་རྗེ་མ་ཏི་བྷ་ཏྲ་ཤྲཱི་ལ། ངའི་ཚིག་འདི་ཚོ་རྣ་བར་སྐྱོལ་ཅིག དུས་གསུམ་སངས་རྒྱས་ཐམས་ཅད་ཀྱི་དགོངས་པ།ཡེ་ཤེས་ཀྱི་ཌཱ་ཀི་མ་ཐམས་ཅད་ཀྱི་སྙིང་གཏམ། རྡོ་རྗེ་འཛིན་པ་དག་གི་གསང་ཚིགཐེག་པའི་ཡང་རྩེ་སྨན་མཆོག་ཆེན་པོའི་སྒྲུབ་པ། སེམས་ཉིད་འོད་གསལ་གྱི་རྩད་ཆོད་གསུངས། ཡང་ལས་ཀྱི་རྡོ་རྗེས་ཞུས་པ། འོད་གསལ་གྱི་ངོ་བོ་ཇི་ལྟ་བུ་ལགས་ཞུས་པས། གསང་བདག་གི་ཞལ་ནས། ལས་ཀྱི་རྡོ་རྗེ་འོད་གསལ་གྱི་ངོ་བོ། ངོ་བོ་རང་བཞིན་ཐུགས་རྗེ་གསུམ་དུ་འདུ་གསུངས། ཡང་གསང་བདག་གི་ཞལ་ནས། ལས་ཀྱི་རྡོ་རྗེ། རིག་པའི་ངོ་བོ་སྟོང་པ་འདི་སུས་ཀྱང་མ་བཅོས་པ རྒྱུ་མེད་པ། རྐྱེན་མེད་པ། ཡེ་གདོད་མ་ནས་གནས་པ་ཡིན། འདི་ལ་བཅའ་བཅོས་མ་བྱེད་པར་ཁོང་རང་གང་འདུག་གི་སྟེང་དུ་ཞོག་དང་གོལ་ས་མེད། དེ་བཞིན་དུ་རང་བཞིན་གསལ་བ་འདི་ཡེ་342

གདོད་མ་ནས་སྟོང་པ་དང་དབྱེར་མེད་དུ་ལྷུན་གྱིས་གྲུབ། དེའི་རྩལ་ཐུགས་རྗེ་འགག་མེད་གང་ཤར་ཡང་རང་བཞིན་གྱེས་རྡུལ་་་་ཙམ་དུ་ཡང་མ་གྲུབ་པས་གསུམ་ག་དབྱེར་མེད་ཟུང་འཇུག་ཆེན་པོར་ཤེས་པར་གྱིས་དང་། དེས་དབྱེར་མེད་དུ་སངས་རྒྱ་ཡིས་གསུངས། མཁས་གྲུབ་རིན་པོ་ཆེའི་ཞལ་ནས། སྔོན་དུ་སེམས་ལྟ་བུ་དེ་ཚོལ་བའི་གཞིར་བྱས་ནས། དེ་ཉིད་ལ་རང་བཞིན་སེམས་པའི་རིག་པས་ཇི་ལྟར་གྲུབ་ཚུལ་བཙལ་བ་ན། ཅུང་ཟད་ཀྱང་མ་རྙེད་པའི་ངེས་པ་ལྷང་ངེ་སྐྱེས་པའི་འཛིན་སྟངས་ཀྱི་ཤུགས་མ་་་་་་ཉམས་པར་སྐྱོང་བའི་ངེས་དོན་དང་པོ་འཚོལ་བའི་གཞིར་བྱས་་་་པའི་རང་སེམས་ལ་སོགས་པའི་སྣང་བ་གཏན་ནས་ལྡོག་དགོས།ཞེས་གསུངས། སངས་རྒྱས་གཉིས་པ་ཇོ་བོ་རྗེས། རྒྱ་གར་རྡོ་རྗེ་གདན་གྱི་བྱང་ཕྱོགས་ན་ཇོ་བོ་ཞལ་གྱུར་ཏ་རེའི་ལྷ་ཁང་གི་ཐད་ཀ་ཚུར་བྱོན་ཙ་ན། ནམ་མཁའ་ན་་བུད་མེད་རྒན་གཞོན་གཉིས་ཀྱི་གཞོན་ཤོས་ཀྱིས་ཆོས་ཐམས་ཅད་གང་དུ་འདུས་དྲིས་པས། རྒན་ཤོས་ན་རེ། རང་གི་སེམས་སུ་འདུ་ཟེར། སེམས་ཀྱི་མཚན་ཉིད་ཇི་ལྟ་བུ་ཡིན་ཟེར་བས། སེམས་ཀྱི་མཚན་ཉིད་ནམ་མཁའ་ལྟ་བུ་ཡིན་གསུངས་པས། ཇོ་བོས་དེའི་དུས་སུ་སེམས་ཙམ་དང་དབུ་མའི་ལྟ་བ་ཐུགས་སུ་ཆུད་སྐད། ཡང་ཇོ་བོ་རང་གི་ཞལ་ནས། སེམས་ནི་ཤིན་ཏུ་བརྟག་དཀའ་སྟེ་ཁ་དོག་མེད་པ་དབྱིབས་དང་བྲལ་བ་་་་་་343

ནམ་མཁའ་དང་འདྲ་བ་རང་བཞིན་གྱེས་མ་གྲུབ་པའོ། །གསུངས།སྔོན་ཇོ་བོ་རྗེ་ལ། འབྲོམ་སྟོན་པས་སྟོང་པ་ཉིད་ཀྱི་ལྟ་སྒོམ་ཁོ་ནས་སངས་རྒྱ་བ་ལགས་སམ་ཞུས། འདི་ལྟར་སྣང་ཚོད་གྲགས་ཚོད་འདི་ཐམས་ཅད་རང་གི་སེམས་ལས་མ་བྱུང་བ་མེད། སེམས་རིག་པ་སྟོང་པ་ཡིན། དེ་རིག་སྟོང་གཉིས་མེད་དུ་རྟོག་པ་དེ་ལྟ་བ་ཡིན།དེ་ལ་མ་ཡེངས་པར་དྲན་པ་རྒྱུན་ཆགས་པ་དེ་སྒོམ་པ་ཡིན། དེའི་ངང་ནས་སྒྱུ་མ་ལྟ་བུའི་ཚོགས་གཉིས་བསོག་པ་དེ་སྤྱོད་པ་ཡིན།་དེ་ད་ལྟ་ཉམས་འོག་ཏུ་ཆུད་པ་ཞིག་ཡོད་ན་རྨི་ལམ་དུ་འོང་། རྨི་ལམ་དུ་བྱུང་ན་འཆི་ཁ་འོང་། འཆི་ཁར་བྱུང་ན་བར་དོར་འོང་།བར་དོར་བྱུང་ན་མཆོག་གི་དངོས་གྲུབ་ཐོབ་ངེས་པ་ཡིན་་་་་་་་་་་་་གསུངས། འབྲོམ་རིན་པོ་ཆེའི་ཞལ་ནས། ཐམས་ཅད་སེམས་ཀྱི་རང་བཞིན་ཡིན། སེམས་ཉིད་སྟོང་པ་ཉིད་ཀྱི་རང་བཞིན་ཡིན།སྟོང་པ་ཡེ་སྟོང་སྤྲོས་བྲལ་གྱེ་རང་བཞིན་དུ་ཤེས་པ་ནི་ཡེ་ཤེས་་་་་་་ཡིན་ཏེ་སངས་རྒྱས་སུ་གསུངས་པས། སངས་རྒྱས་ལས་ལྷག་པའི་ལྷ་མེད་གསུངས།སྔོན་སློབ་དཔོན་བསམ་ཡས་ན་བཞུགས་དུས།དད་ཅན་རྒས་པོ་རྔོག་ཤེས་རབ་རྒྱལ་པོ་ཞེས་བྱ་བ་ལོ་དྲུག་ཅུ་རྩ་གཅིག་ལོན་པ་ཞིག་གིས། འཆི་ཁ་མའི་ཆོས་ཤིག་ཞུ་འཚལ་ཞུས་པས། སློབ་དཔོན་གྱེས་རྒས་པོའི་སྙིང་ཁར་ཕྱག་འཁར་བཙུགས་ནས་་་་་་་་་་་་344

གདམས་པ་འདི་གསུངས་སོ། །ཉོན་ཅིག་རྒས་པོ། རང་རིག་པ་བྱང་ཆུབ་ཀྱི་སེམས་འདི་ལ་ལྟོས་ཤིག་གཟུགས་དང་ཁ་དོག་ཏུ་་་་་་གྲུབ་པ་མེད། མཐའ་དང་དབུས་སུ་གྲུབ་པ་མེད། དང་པོ་བྱུང་ས་མེད་དེ་སྟོང་། བར་དུ་གནས་ས་མེད་དེ་སྟོང་། ཐ་མ་འགྲོ་ས་མེད་དེ་སྟོང་། སྟོང་པ་ཅིར་ཡང་མ་གྲུབ་པ་གསལ་ལ་དྭངས་པ་ཞིག་འདུག་པ་དེ་མཐོང་ནས། ངོ་ཤེས་ན་རང་ངོ་རང་གིས་ཤེས་པ་ཡིན། དེ་ལྟར་རྟོགས་ན་འབྱུང་བའི་ལུས་རྒས་ཀྱང་བྱང་ཆུབ་ཀྱི་སེམས་ལ་རྒས་པ་མེད་དོ། །རྒས་པོ། ཡང་དག་པའི་དོན་ཉམས་སུ་ལོངས་ཤིག་གསུངས་པས། མིང་ཡང་རྒས་པོ་འཁར་བཙུགས་ཀྱི་གདམས་པ་ཞེས་བྱའོ། །རྔོག་ཤེས་རབ་རྒྱལ་པོ་དེ་ཉོན་མོངས་པའི་འཆིང་བ་ལས་གྲོལ་ནས་གྲུབ་པ་ཐོབ་བོ། །སྔོན་སློབ་དཔོན་ཆེན་པོ་བྲག་དམར་བསམ་ཡས་ན་བཞུགས་དུས། དད་ལྡན་རྒན་མོ་སྟག་བཟའ་དགེ་ལྡན་མས་འཆི་ཁའི་ཆོས་ཤིག་ཞུ་འཚལ་ཞུས་་་་་་་པས། སློབ་དཔོན་གྱེས་རྒན་མོའི་སྙིང་ཁར་ཕྱག་མཇུབ་བཙུགས་ནས། གདམས་པ་འདི་གསུངས་སོ། །རྒན་མོ་ཉོན་ཅིག ཡང་དག་པར་རྫོགས་པའི་སངས་རྒྱས་ཀྱི་དགོངས་པ་དང་། ཁམས་གསུམ་གྱེ་སེམས་ཅན་ལ་ཁྱད་ཅི་ཡོད་བྱས་ན། སེམས་ཉིད་ཀྱི་དོན་རྟོགས་མ་རྟོགས་གཉིས་ལས་མེད། སེམས་ཉིད་ཀྱི་དོན་རྟོགས་ན་སངས་རྒྱས་ཏེ། དོན་མ་རྟོགས་པའི་མ་རིག་འཁྲུལ་བས་སྡུག་བསྔལ་བྱུང་།345

མར་འཁོར་བར་འཁྱམས་པ་ཡིན། སངས་རྒྱས་ཀྱི་རྒྱུ་དེ་རང་ལ་ཡོད་ཀྱང་ངོ་མ་ཤེས་པ་ཡིན། རང་ངོ་རང་གིས་ཤེས་པའི་མན་ ་ངག་ནི། ཉམས་སུ་ལེན་པའི་དུས། རང་རིག་པ་དྲི་མ་མེད་པ།སལ་ལེ་སང་ངེ་ཧྲིག་གེ་བདེ་བ་གསལ་བ་མི་རྟོག་པ་ཞེན་འཛིན་་་་མེད་པ་བློས་མ་བསླད་པ་འདི་ཁོ་ན་སངས་རྒྱས་ཀྱི་དགོངས་པ་་་་་ཡིན། འདི་རྒན་མོས་ཉམས་སུ་ལོངས་མཛོད་ཅིག་གསུངས་པས།མིང་ཡང་རྒན་མོ་མཛུབ་བཙུགས་ཀྱི་གདམས་པ་ཞེས་བྱའོ། །རྒན་མོ་དཔོན་གཡོག་གཉིས་པོ་ཉོན་མོངས་པའི་འཆིང་བ་ལས་གྲོལ་་་་ནས་གྲུབ་པ་ཐོབ་བོ། །དེས་ན་འཆི་ཁ་མའི་མི་ལ་ཡང་གདམས་ངག་འདི་ལས་ཟབ་པ་དང་ངོ་མཚར་བ་ཞིག་གཞན་ན་མེད་པར་གདའ། ཡང་གྲུབ་ཆེན་ལས་ཀྱི་རྡོ་རྗེ་ལ། ཡི་དམ་ཕྱག་ན་རྡོ་རྗེ་ཞལ་གསུམ་ཕྱག་དྲུག་པ་ཞིག་གི་ཞལ་གཟིགས་པའི་ཚེ། དབུས་ཞལ་མཐིང་ཁའི་ཞལ་ནས། ལས་ཀྱི་རྡོ་རྗེ། མྱུར་དུ་མངོན་པར་རྫོགས་པར་སངས་རྒྱ་བར་འདོད་པས། བསླབ་པའི་གནས་བཞི་ལ་བསླབ་པ་གལ་ཆེ་གསུངས། བསླབ་པའི་གནས་བཞི་གང་ལགས་ཞུས་པས། དང་པོ་སངས་རྒྱས་ངོ་ཤེས་པར་བྱ་བ་ལ་བསླབ།ངོ་ཤེས་ནས་འདྲིས་པར་བྱ་བ་ལ་བསླབ། འདྲིས་ནས་མི་འབྲལ་བར་བྱ་བ་ལ་བསླབ། མ་བྲལ་བའི་དོན་སྨིན་ཅིང་ནར་སོན་པར་བྱ་བ་ལ་བསླབ་གསུངས། གཡས་ཞལ་དཀར་པོའི་ཞལ་ནས། དེ་346

ལ་གནད་ཀྱི་གདམས་པ་བཞི་གཅེས་ཏེ། མཁའ་ལྟར་དག་པའི་ལྟ་བ་ལ། །རིག་པའི་ཁྱུང་ལྡིང་ཡན་དུ་ཆུག །གསེར་གླིང་བསམ་གཏན་བསྒོམ་པ་ལ། །མ་ཡེངས་རྒྱུན་དུ་གནས་པར་མཛོད། །གླང་ཆེན་ལྟ་བུའི་སྤྱོད་པ་ལ། །འཛིན་ཆགས་མེད་པར་རོལ་དུ་ཁྲིད། །སྒྲུབ་ཏུ་མེད་པའི་འབྲས་བུ་ལ། །བརྩོན་འགྲུས་ཤིན་ཏུ་མྱུར་བ་གཅེས། །གསུངས། གཡོན་ཞལ་དམར་པོའི་ཞལ་ནས། དེ་ལ་གཅེས་པ་བཞི་དང་ལྡན་པ་ཞིག་དགོས། མུ་མཐའ་བྲལ་བའི་ལྟ་བ་ལ། །གདེངས་ཀྱིས་ཆོད་པ་ཤིན་ཏུ་གཅེས། །བསམ་དུ་མེད་པའི་སྒོམ་པ་ལ། །དྲན་པས་ཟིན་པ་རབ་ཏུ་གཅེས། །བླང་དོར་མེད་པའི་སྤྱོད་པ་ལ། །བག་དང་ལྡན་པ་རབ་ཏུ་གཅེས། །ཐོབ་ཏུ་མེད་པའི་འབྲས་བུ་ལ། །རེ་དོགས་བྲལ་བ་ཤིན་ཏུ་གཅེས། །གསུངས།ཡང་ལས་ཀྱི་རྡོ་རྗེས་ཞུས་པ། མྱུར་དུ་མངོན་པར་རྫོགས་པར་སངས་རྒྱ་བར་འདོད་ཀྱང་རྣམ་གཡེང་ལེ་ལོ་ཆགས་སྡང་རེ་་་་་་་་་་དོགས་ཀྱི་དབང་དུ་སོང་ནས། རྟོགས་པའི་དུས་མི་གདའ་བས།ད་མྱུར་དུ་རྟོགས་པའི་གདམས་པ་ཞིག་བསྟན་དུ་གསོལ་ཞེས་ཞུས་་་་པས། ལས་ཀྱི་རྡོ་རྗེ། ལྟ་བ་ལ་ལྟ་རུ་མེད་ཀྱང་རྟོགས་སུ་ཡོད་དེ།གཡེང་བ་ཅན་རྣམས་ལ་དཀའ་བས། གཡེང་བ་ཐམས་ཅད་རྒྱབ་ཏུ་བསྐྱུར་བ་གཅེས། སྒོམ་པ་ལ་སྒོམ་དུ་མེད་ཀྱང་གོམས་སུ་ཡོད་དེ། ལེ་ལོ་ཅན་རྣམས་ལ་དཀའ་བས། མགོ་ལ་མེ་ཤོར་བ་ལྟ་བུའི་347

བརྩོན་འགྲུས་བསྐྱེད་པ་རབ་ཏུ་གཅེས། སྤྱོད་པ་ལ་སྤྱད་དུ་མེད་ཀྱང་རྩལ་སྦྱང་དུ་ཡོད་དེ། ཆགས་སྡང་ཅན་རྣམས་ལ་དཀའ་བས།ཆགས་སྡང་གཏིང་ནས་སྤོང་བ་རབ་ཏུ་གཅེས། འབྲས་བུ་ལ་ཐོབ་ཏུ་མེད་ཀྱང་མངོན་དུ་འགྱུར་དུ་ཡོད་དེ། རེ་དོགས་ཅན་རྣམས་ལ་དཀའ་བས། རེ་དོགས་ཏིལ་འབྲུ་ཙམ་ཡང་མེད་པ་ཤིན་ཏུ་གཅེས་གསུངས། ་ཡང་ཞལ་གཅིག་ཕྱག་གཉིས་ཤིན་ཏུ་ཁྲོ་བ་ཞིག་ཏུ་གྱུར་པའི་ཞལ་ནས། ལས་ཀྱི་རྡོ་རྗེ། སྟོང་པ་བཙོན་དུ་ཟུངས། །རིག་པ་སྟོད་ལ་ནོན། །གཟུང་འཛིན་བཅུད་ལ་བོར། །རྣམ་རྟོག་འགགས་སུ་ཆུག །ཚིག་བཞི་པོ་འདི་རབ་ཏུ་གཅེས་གསུངས། ཡང་དེ་ལ་གནད་ཀྱི་གདམས་པ་དྲུག་གཅེས་ཏེ། ཆོས་ཉིད་སྟོང་པ་ལ་དངོས་པོའི་ཁོང་འཚང་མི་གཞུག རིག་པ་གཅེར་བུ་ལ་མཚན་མའི་གོས་ཀྱིས་མི་དཀྲི། སེམས་ཉིད་གཉུག་མ་ལ་ཆགས་སྡང་གི་རྟེན་མི་བཅའ། ཡེ་ཤེས་རྣམ་དག་ལ་དགེ་སྡིག་གི་བློ་མི་གཞུག མཚན་མ་རང་གྲོལ་ལ་གཟུང་འཛིན་གྱི་མདུད་པས་མི་བཅིང་། ཡེ་སྟོང་ཡེ་གྲོལ་ལ་དངོས་པོ་དང་ཚད་མར་མི་གཟུང་། ཞེས་གསུངས་ནས་མི་སྣང་བར་གྱུར་ཏོ། །དེ་བཞིན་དུ་དང་པོ་རང་སེམས་སངས་རྒྱས་སུ་ངོ་ཤེས་ནས་ཉམས་སུ་བླངས་ན་མྱུར་དུ་མངོན་པར་རྫོགས་་་་་་པར་སངས་རྒྱ་བར་འགྱུར་རོ། །རྒྱལ་སྲས་རིན་པོ་ཆེས་སློབ་དཔོན་348

སྐྱོབ་པ་དཔལ་ལ་གདམས་པ། སེམས་རྟོག་མེད་ཀྱི་ངང་ལ་གསལ་སང་ངེ་བ་དེའི་ངོ་བོ་ལ་བལྟས་ནས་ཅིར་ཡང་མ་གྲུབ་པར་སྟོང་་་་སང་ངེ་གནས་པ་དེ་ལ་རིག་པ་གསལ་སྟོང་འཛིན་མེད་ཟེར་བ་་་་་ཡིན། དེ་དང་པོ་ནས་ཐམས་ཅད་ལ་ཡོད་མོད་ཀྱི་གཟུང་འཛིན་གྱི་རྣམ་པར་རྟོག་པས་བསྒྲིབས་པས་ངོ་མ་ཤེས་པ་ཡིན། ཁྱེད་རང་གིས་ཉམས་ལེན་གྱི་སྟོབས་ཀྱིས་ངོ་བོ་མཐོང་བ་ཡིན་པས། སེམས་ཀྱི་ངོ་བོ་སྟོང་པར་འདུག་པ་དེ་ལ་ལེགས་པར་ལྟོས། དེའི་ཐོག་ཏུ་ཞོག་མཛོད། ཡོན་ཏན་གྱེ་འཆར་ཚུལ་གོང་ནས་གོང་དུ་འབྱུང་ཞིང་། མཆོག་གི་དངོས་གྲུབ་ཀྱི་རྒྱུར་འགྱུར་བས། དགའ་བ་སྒོམས་ལ་ཉམས་སུ་ལོངས་མཛོད་གསུངས། སངས་རྒྱས་སྣང་བ་མཐའ་ཡས་ངུར་སྨྲིག་གར་གྱེ་རྣམ་རོལ་པཎ་ཆེན་བློ་བཟང་ཆོས་ཀྱི་རྒྱལ་མཚན་ལ། བྱ་བཏང་རི་ཁྲོད་འཛིན་པ་ཕྱག་རྒྱ་ཆེན་པོའི་རྣལ་འབྱོར་པ་དཔལ་འབྱོར་ཕུན་ཚོགས་ཀྱིས་བསྐུལ་ངོར། ཕྱག་རྒྱ་ཆེན་པོའི་གནད་འགག་མགུར་དུ་བཞེངས་པ་ལས། སྔོན་ཐོག་མ་མེད་ནས་ད་ལྟའི་བར། །སེམས་འཁྲུལ་བའི་དབང་གིས་འཁོར་བར་འཁྱམས། །ད་འཁྲུལ་བའི་རང་མཚང་རིག་པ་ན། །སེམས་སྟོང་ཉིད་རང་ཞལ་རྗེན་པར་མཐོང་། །ཆོས་ཀུན་གྱེ་རང་བཞིན་གདོད་མའི་གཤིས། །དོན་དབྱེར་མེད་སེམས་ཀྱི་རྡོ་རྗེ་དེ། །བློས་མ་བཅོས་ལྷུག་པར་འཇོག་པ་འདི། །ལམ་ཕྱག་རྒྱ་ཆེན་པོའི་ཉམས་349

ལེན་ཡིན། །ཞེས་དང་། གཞན་ཡང་ཉམས་མགུར་འདི་ལྟར་མཛད་དེ། ཧ་ཧ། སེམས་གསལ་རིག་འགགས་མེད་སྐྱེ་བ་འདི། །སྐྱེ་མེད་དུ་མཐོང་བ་ཡ་རེ་མཚན། །སྐྱེ་མེད་ལ་གནས་དང་འགགས་པ་དང་། །མོ་གཤམ་གྱི་བུ་མོའི་འགྱེང་བག་བཞིན། །སེམས་རང་བཞིན་སྟོང་པའི་མཐའ་དང་བྲལ། །གདེང་འགགས་མེད་ཅིར་ཡང་འཆར་ཞིང་སྣང་། །དབྱེངས་གཟུང་འཛིན་གྱི་སྒོག་ལས་རྣམ་གྲོལ་ཀྱང་། །དེར་སྤར་འཛིན་བྱེད་པ་འདི་ཅི་འདྲ་ཞིག །ཁོང་གཞན་མ་ཚོ་ལྟ་ཁྲིད་དང་ཕྱག་ཆེན་བསྒོམས། །མི་ཁོ་བོ་ལ་བསྒོམ་བྱ་སྒོམ་བྱེད་དང་། །དོན་འདི་བསྒོམས་ཀྱི་མཚན་མ་རྡུལ་ཙམ་མེད། །སྒོམ་སྒྲུབ་ཀུན་ཇི་ལྟར་དགྱེས་དགྱེས་མཛོད། །ད་མྱུར་དུ་ཤིའམ་གསོན་ཀྱང་སླ། །སེམས་སྣང་སྟོང་བདེ་ཆེན་གྱེ་གྲོགས་མཆོག་དང་། །དུས་སྐད་ཅིག་ཀྱང་མི་འབྲལ་འགྲོགས་ནས་འགྲོ། །སྡུག་བསྔལ་ཀུན་ཇི་ལྟར་དགྱེས་དགྱེས་མཛོད། །ཁ་ཕྱིར་ལྟའི་ཐ་སྙད་རྟོག་གེ་བས། །འདི་ཐོས་ན་འགལ་འདུའི་ཕུང་པོར་སེམས། །དོན་ཉམས་མྱོང་ཅན་གྱི་རྣལ་འབྱོར་པས། །གླུ་འདི་འདྲ་གསན་ན་འཛུམ་པ་འཆོར། །གསུངས། ཕྱག་ན་པདྨོའི་རྣམ་འཕྲུལ་རྒྱལ་བ་བསྐལ་བཟང་རྒྱ་མཚོས་རྗེ་རིན་པོ་ཆེའི་ལེགས་བཤད་དང་།ཡོངས་འཛིན་དམ་པའི་དྲིན་ལ་བརྟེན་ནས་ངེས་དོན་གྱེ་རྟོགས་པ་ཐུགས་ལ་འཁྲུངས་ཚེ་ཉམས་མགུར་འདི་གསུངས་སོ། །སྙིང་350

འདབ་བརྒྱད་ཨ་ཝ་དྷཱུ་ཏིའི་དབུས། །གཞི་འགྱུར་མེད་སེམས་ཀྱི་རྡོ་རྗེ་གར། །ལྷ་སངས་རྒྱས་ཀུན་འདུས་བློ་བཟང་གྲགས། །ཕ་བླ་མའི་ངོ་བོར་ཕྱག་འཚལ་ལོ། །གཞི་འཁོར་འདས་ཆོས་རྣམས་མ་ལུས་པ། །ནང་རང་གི་སེམས་ཀྱིས་བཏགས་པ་ཙམ། །སེམས་དེ་ཡང་བརྟགས་ན་སྒྱེ་འགགས་བྲལ། །གནས་ལུགས་ཀྱི་ངོ་བོ་ཨེ་མ་ཧོ། །སྟོན་མཁའ་ལ་ཆུ་འཛིན་དྭངས་པ་བཞིན། །དབྱིངས་རང་སེམས་དབྱེར་མེད་སྣང་ངོ་ལ། །མྱོང་སྣང་གིས་སྤྲོས་པ་མ་ལུས་ནུབ། །ང་སྒྱེ་མེད་ནམ་མཁའི་རྣལ་འབྱོར་པ། །གཤིས་ཅིར་ཡང་མ་གྲུབ་རྫུན་པོ་ཆེ། །སྣང་གྲགས་ཀུན་སྒྱུ་མའི་ལྟད་མོར་མཐོང་། །ཉམས་དགའ་བ་སྣང་སྟོང་ཟུང་འཇུག་འདིས། །བསླུ་མེད་ཀྱི་རྟེན་འབྲེལ་ངེས་པ་རྙེད། །རྗེ་མཁྱེན་པའི་གཏེར་དང་དབྱེར་མེད་པའི། །ཕ་བློ་བཟང་གྲགས་པའི་ལེགས་བཤད་དང་། །རྗེ་མཚན་ལྡན་བླ་མའི་བཀའ་དྲིན་ལས། །ངས་ངེས་དོན་གླུ་རུ་བླངས་པ་ཡིན། །གསུངས། སྔོན་ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་སྒམ་པོ་ལ། ལྷ་མོ་སྒྲོལ་མའི་སྤྲུལ་པ་རྒྱ་བཟའ་ཀོང་ཇོས། གདམས་ངག་ཚིག་གཅིག་གིས་རྟོགས་གྲོལ་དུས་གཅིག་ཏུ་འོང་བ་ཞིག་ཞུ་འཚལ་ཞེས་ཞུས་པས།སྤྲུལ་པའི་རྒྱལ་པོས་བཀའ་སྩལ་པ། རྒྱ་མོ་བཟའ་ཉོན་ཅིག སེམས་ཅན་གྱེ་བློ་མ་རིག་པ་དེ་སེལ་བར་བྱེད་པ་ལ། གདམས་ངག་ཚིག་གཅིག་ལས་མེད། སྣང་སྲིད་འཁོར་འདས་ཀྱི་ཆོས་ཐམས་ཅད་ཀྱི་351

རྩ་བ་སེམས་ཡིན། སེམས་ཕྱི་ན་མེད་པས་ནང་དུ་ལྟོས་ཤིགབལྟས་པས་སེམས་ཀྱི་ངོ་བོ་གང་དུ་ཡང་མ་རྙེད་ཅིང་མ་གྲུབ་པ་ངོ་བོ་་་་་་སྟོང་པ། རྣམ་པ་གསལ་བ། ཉམས་སུ་མྱོང་བ་ཞིག་འདུག་པ་དེ་ལྟ་བ། སྟོང་གསལ་ངང་ལས་དུས་རྟག་ཏུ་མ་ཡེངས་པ་དེ་སྒོམ་པ།རང་ཇི་ལྟར་འདུག་ཀྱང་གསལ་སྟོང་དང་མི་འབྲལ་བ་དེ་སྤྱོད་པ།སྟོང་གསལ་གྱེ་ངང་ལས་ལུས་བོར་བའི་དུས་སུ་སངས་རྒྱས་པ་་་་་་འབྲས་བུའོ། །ཞེས་གསུངས་པས་རྒྱ་མོ་བཟའ་རྟོགས་གྲོལ་དུས་གཅིག་ཏུ་གྱུར་ཏོ། །དེས་ན་དམ་པ་གོང་མ་རྣམས་ཀྱི་གསུང་བཞིན། ཆོས་ཐམས་ཅད་ཀྱི་རྩ་བ་སེམས་ཀྱིས་རྩད་བརྡར་ཡང་ཡང་བཅད་ནས། ངོ་བོ་སྟོང་པ་ཉིད་ནམ་མཁའ་ལྟ་བུར་གཏན་ལ་ཕབ་ནས། སྟོང་སང་ནམ་མཁའ་ལྟ་བུའི་རྒྱུན་སྐྱོང་བ་ལ་འབད་པར་བྱས །སྔོན་བླ་མ་ཅོག་རོ་རྣལ་འབྱོར་པ་ལ། སློབ་མ་ཞང་སྒོམ་བྱ་བ་དང་མཚན་ཉིད་པའི་སྟོན་པ་གཉིས་ཀྱིས། རྡུལ་ཕྲ་རབ་འདི་ཆ་བཅས་ལགས་སམ་ཆ་མེད་ལགས་ཞེས་དྲིས་པས། ང་ལ་ཤེས་པ་སྤྲོས་བྲལ་དུ་ལྷོད་བཞག་ཙ་ན། རྟོག་པ་རང་འགགས་སུ་ཁེགས།འགགས་ནས་སེམས་གསལ་དྭངས་རྟོག་མེད་ལ་བཞག་ཚད་ལྷན་ལྷན་འགྲོ་བ་ཞིག་ཡོད་ཀྱིས། རྡུལ་ཕྲ་རབ་འདི་ཆ་བཅས་སམ་ཆ་མེད་ཁྱེད་རང་གང་ཡིན་པ་གྱེས། ད་བརྟག་དཔྱད་རང་མི་འཇུག་352

གསུངས་སོ། །དེ་བཞིན་དུ་སེམས་ཀྱི་གནས་ལུགས་སྟོང་པ་ཉིད་དུ་རྟོགས་ནས། ཕྱི་གཟུང་བའི་ཡུལ་ལ་ནང་འཛིན་པའི་སེམས་མི་འཇུག་པར་ཤེས་པ་ལྷོད་ཀྱིས་གློད་ནས་ནམ་བཞག་ཀྱང་ཕྲ་་་་་་་་་་རགས་ཀྱི་རྣམ་རྟོག་ཐམས་ཅད་རང་འགགས་ལ་སོང་ནས།གསལ་སྟོང་རྣམ་པར་མི་རྟོག་པའི་ཡེ་ཤེས་ཀྱི་ངང་དུ་ལྷན་ལྷན་མ་གནས་ཀྱི་བར་དུ་དྲན་ཤེས་ཀྱིས་བསྐྱང་བར་བྱའོ། །དེ་ལྟར་བསྐྱངས་པའི་སྟོང་ཉིད་ཀྱི་རྟོགས་པ་མངོན་དུ་འགྱུར་ཚུལ་ནི།སྔོན་གྲུབ་ཐོབ་གླིང་རས་པས། ལོ་གསུམ་གྱེ་དམ་བཅའ་ཕུལ་ནས་སྒྲུབ་པ་ལ་ཞུགས། ཞག་གསུམ་སོང་བའི་ཐོ་རངས་མོས་གུས་ཆེན་པོ་ཞིག་གིས་སྣ་དྲངས་ཏེ། རྟོགས་པ་མུན་ལ་ཁྲི་གདུགས་ཤར་བ་ལྟ་བུ་ཕྱི་ནང་གི་ཆོས་ཐམས་ཅད་ཇི་ལྟ་བ་དང་། ཇི་སྙེད་པ་མཁྱེན་པའི་ཡེ་ཤེས་མདའ་ཕུག་མེད་པར་མངོན་སུམ་དུ་རྟོགས། ཐུགས་དམ་དེ་ལ་བྲལ་ཐོབ་མེད་པར་བརྟན་པ་ཡང་ཐོབ། གླིང་གི་ཐུགས་དགོངས་ལ་སྣང་བ་རྒྱ་ཡན་མ་རིག་པ་སྡུག་བཙིར་གྱི་ཁ་ན་མི་་་་་་་འདུག བསྒོམས་མ་བསྒོམས། ངོ་ཤེས་མ་ཤེས། བལྟས་མ་བལྟས།དྲན་མ་དྲན། གང་ལྟར་བྱས་ཀྱང་ཆོས་ཉིད་ཀྱི་ཡོ་ལང་ལས་མི་འདུག་སྙམ་ནས། མཚམས་ལས་ཐོན་ཏེ། དགོན་པ་དང་། ཡུལ་གྲོང་ཀུན་ཏུ་ཉུལ་ཞིང་བསྒོམས་པས། རྗེས་སུ་རྗེ་ཕག་མོ་གྲུ་པ་མཇལ་དུས། རྗེ་ཡི་ཞལ་ནས་གཉུག་མའི་དོན། །སྒོམས་ཤིག་353

གསུངས་ནས་བསྒོམས་ལགས་ཏེ། །བསྒོམ་བྱ་དང་སྒོམ་བྱེད་སྟོར་ནས་ཐལ། །སྒོམ་ཐུན་མཚམས་སུ་གཟུང་རྒྱུ་མི་གདའོ། །ཞེས་པ་ལ་སོགས་པའི་མགུར་ཕུལ་བས་བླ་མ་ཤིན་ཏུ་མཉེས་ནས། རྒྱ་གར་གྱི་ཆུ་བོ་གངྒཱ་ཕན་ཆད་ན་བྲམ་ཟེ་ས་ར་ཧ་ཆེན་པོ་རྟོགས་པ་མཐོ དེ་ཚུན་ལ་ཁྱོད་རྟོགས་པ་མཐོ་བར་གདའ་གསུངས། ཐུགས་ཤིན་ཏུ་དགྱེས་པར་གྱུར་སྐད། སྔོན་གྲུབ་ཐོབ་ཐང་སྟོང་རྒྱལ་པོས། ཀུན་ལ་མངོན་ཤེས་ཐོགས་མེད་དུ་གསུངས་པས། སློབ་མ་རྣམས་ཀྱིས་ངོ་མཚར་ཆེ་ཇི་ལྟར་མཁྱེན་པར་གདའ་ལགས་ཞུས་པས། སེམས་མཉམ་པར་བཞག་པས་ཁྱབ་གདལ་ནམ་མཁའ་ལྟ་བུས་དུས་་་་་་་་གསུམ་ས་ལེར་ཤེས་པས། ང་ལ་སངས་རྒྱས་དངོས་ཀྱི་འདུ་ཤེས་ཞོག་ལ་གསོལ་བ་ཐོབ་གསུངས། དེ་བཞིན་དུ་འགྲོ་མགོན་གཙང་པ་རྒྱ་རས་ཀྱིས་རྟོགས་པའི་མགུར་བཞེངས་པ་ལས། འོད་གསལ་ངང་ལ་མཉམ་རྗེས་མེད། །རྣལ་འབྱོར་ལུས་རྒྱ་ཞིག་ཙ་ན། །མཐའ་བྲལ་འཁོར་འདས་ཡོངས་ལ་ཁྱབ། །ཚེ་ཕྱི་མ་ཁྱོད་སྐུ་ཁམས་ཅི་བདེར་བཞུགས། །བདག་རྫོགས་པ་ཆེན་པོའི་ཕུ་ཐག་བཀྲུས། །ཕྱག་རྒྱ་ཆེན་པོའི་ངོ་བོ་མཐོང་། །དབུ་མ་ཆེན་པོའི་ངང་དུ་ཉལ། །ཕ་རོལ་ཕྱིན་པའི་ས་ལ་སླེབས། །གསུངས། ཀུན་མཁྱེན་ཀློང་ཆེན་རབ་འབྱམས་པས། ཡངས་ངོ་ཆེ་འོ་ཆོས་ཀྱི་དབྱེངས། །ནམ་མཁའ་འདྲ་སྟེ་སྤྲོས་དང་བྲལ། །ལྟ་བ་རྟོགས་པའི་ཚད་དུ་ཕྱིན། །354

འདུན་མ་རྩེ་མོར་ཕྱིན་པ་ལགས། །ཞེས་དང་། འཆི་མེད་རིག་པའི་དོན་ལ་སྦྱངས། །འབྱུང་བཞིའི་ཕུང་པོ་ནམ་ཡང་འཇོག །རིག་པ་གནས་ལུགས་བཙན་ས་ཟིན། །ན་རྒ་འཆི་སྐྱིད་རྣལ་འབྱོར་ལགས། །གསུངས། རྗེ་རིན་པོ་ཆེས་མཛད་པའི་ལམ་རིམ་ཆེན་མོ་ལས། དེ་ལྟར་བསྒོམ་པས་ཡུན་རིང་མ་བསྒོམས་སྙམ་ནས་བལྟས་ཙ་ན། ནམ་དང་ཉི་མ་འུད་འུད་བཅད་ནས་སྣང་ན་སེམས་ཟིན་པ་ཡིན་ལ། རིང་རབ་བསྒོམ་སྙམ་ནས་བལྟས་པ་ན་ཅི་ཡང་མ་སོང་སྣང་ན། སེམས་མ་ཟིན་པ་ཡིན། སེམས་ཟིན་པའི་ཚེ་ན།རྒྱུད་ལ་ཉོན་མོངས་པ་ཆུང་བ་དང་གཉིད་ཀྱང་སྒྱེ་བ་ལ་མི་འོང་་་་སྙམ་པ་འོང་། དེ་ནས་སྔ་དྲོ་ལ་སོགས་པ་ཐུན་རེ་ལ་འཁྱོངས་པ་ན།མཚན་ཉིད་བཞི་ལྡན་དུ་སྐྱེ་སྟེ། མི་རྟོག་པ་ནི། མཉམ་པར་གཞག་པ་ན། དབུགས་ཕྱི་ནང་དུ་འགྱུ་བ་ཡང་མི་ཚོར་བར་དབུགས་དང་རྟོག་པ་ཕྲར་སོང་བའོ། །གསལ་བ་ནི་སྟོན་དུས་ཀྱི་ཉི་མ་ཕྱེད་ཀྱི་དུས་ཀྱི་ནམ་མཁའི་དཀྱིལ་གསལ་བ་དང་ཁྱད་པར་མེད་པའོ། །དྭངས་པ་ནི་ཏིང་གཙང་མའི་ནང་དུ་ཆུ་བླུགས་ནས་ཉི་མ་ལ་་་་་་་་བཞག་ནས་བལྟས་པས་དྭངས་པ་དང་འདྲ་བའོ། །ཕྲ་བ་ནི།མཚན་ཉིད་གསུམ་པོ་དེའི་ངང་ནས་བལྟས་པ་ན་དངོས་པོ་སྤུའི་རྩེ་མོ་གཤགས་པའི་ཆ་གཅིག་བྱུང་བ་ཡང་མཐོང་བ་འོང་བའོ། །གསུངས། དེས་ན་དེ་ལྟ་བུ་ནམ་འོང་གི་བར་བསྒོམ་ལ་འབད་3༠་དུ་

དགོས་ཏེ། སྔོན་གྲུབ་ཐོབ་ཐང་སྟོང་རྒྱལ་པོས་རང་དོན་མངོན་དུ་གྱུར་ནས་གཞན་དོན་ལ་ཕེབས་པའི་དུས་སུ། འབྲས་སྤུངས་ཀྱི་དཀའ་བཅུ་བ་ཞིག་ན་རེ། ཁྱེད་གང་ནས་བྱོན། ད་གང་དུ་གཤེགས། ཡོན་ཏན་ཅི་མཁྱེན། དོན་གང་ལ་བྱོན་ཟེར་བ་ལ ང་ཡུལ་བློ་འདས་ཞེན་མེད་ནས་ཡོང་། སློབ་མ་འཚོལ་དུ་འགྲོ། རང་རྒྱུད་འདུལ་བ་ཤེས། དོན་བསྟན་པ་དང་སེམས་ཅན་གྱེ་དོན་བྱེད་པ་ཡིན་གསུངས་པས། སློབ་མ་ལ་ཆོས་བཤད་རྒྱུ་ཅི་ཡོད་ཟེར་བ་ལ། ཕྱི་རོལ་གྱེ་སྣང་བ་འདི་རྨི་ལམ་སྒྱུ་མ་ལྟ་བུར་སྟོན། ནང་སེམས་ཀྱི་ཆོས་ཉིད་མངོན་སུམ་དུ་སྟོན་པ་ཤེས། ཉམས་ལེན་སློབ་མ་ལ་རག་ལས་གསུངས། དེས་ན་འདི་ལྟ་བུའི་གནས་ལུགས་ཀྱི་དོན་བླ་མས་བསྟན་ཀྱང་ཉམས་ལེན་རང་ལ་རག་ལས་པས། དུས་རྟག་ཏུ་ཉམས་ལེན་ལ་བརྩོན་པར་བྱའོ། །མཉམ་གཞག་ལས་ལངས་ནས་ཐུན་མཚམས་རྣམས་སུ། ཅི་སྣང་ཐམས་ཅད་བདེན་མེད་སྒྱུ་མ་ལྟ་བུར་སྣང་སྟོང་དུ་བསྒོམ་མོ། །དེ་ཡང་མ་ཡིན་པ་ལ་ཡིན་པར་བསྒོམས་པ་མིན། ཡིན་པ་ལ་ཡིན་པར་གསལ་བཏབ་ཅིང་བསྒོམས་པ་ཡིན་ཏེ། དེ་ཡི་རྒྱུ་མཚན་སྔོན་སངས་རྒྱས་ཀྱི་དུས་སུ་སྒྱུ་མ་མཁན་བཟང་པོ་བྱ་བས། རྒྱལ་པོའི་ཁབ་ཀྱི་རྩོགས་དགུ་ཐམས་ཅད་འདུས་པའི་གནས་དེར་་་་་་་་ཁྱམས་དང་ཁྲི་དང་གདན་དང་གསོལ་ཟས་དང་རིམ་གྲོ་བ་ལ་་་་་་356

སོགས་པ་བཀོད་པ་ཕུན་ཚོགས་ཤིག་སྤྲུལ་ནས། སངས་རྒྱས་ལ་མངོན་ཤེས་ཡོད་མེད་ཚོད་བགམ་པའི་ཕྱིར་གདུགས་ཚོད་ལ་སྤྱན་དྲངས་པས། སངས་རྒྱས་ཀྱིས་མཁྱེན་བཞིན་བྱོན་ནོ། །དེར་སྒྱུ་མ་མཁན་བཟང་པོས་ཚོད་བརྟག་པའི་ཕྱིར་འདི་ལྟར་བགྱིས་པའི་་་་་ནོངས་པ་འཆགས་ལགས་སོ། །འདི་དག་བཤིག་པར་འདོད་ཀྱང་མ་ནུས་ལགས་ཞུས་པས། ཁྱོད་ཀྱི་འདི་སྒྱུ་མའི་སྤྲུལ་པ་ཡིན་ནོ། །སེམས་ཅན་རྣམས་ནི་ལས་ཀྱི་དང་། དགེ་འདུན་རྣམས་ནི་ཆོས་ཀྱི་དང་། ང་ནི་ཡེ་ཤེས་ཀྱི་སྒྱུ་མའི་སྤྲུལ་པ་ཡིན་ནོ། །དེ་ལྟར་ཤེས་ན་དེ་དག་དྲོངས་ཤིག་གསུངས་པས་ཁོས་ཀྱང་དྲངས་སོ། །སངས་རྒྱས་འཁོར་བཅས་ཀྱིས་ལོངས་སྤྱད་དེ། འཁོར་རེ་རེས་ཀྱང་། ཇི་ལྟར་དེ་ནི་སྒྱུ་མ་མཁན། །བཟང་པོས་སྤྲུལ་པ་བྱས་པ་ལྟར། །འཇིག་རྟེན་ཆོས་རྣམས་དེ་འདྲ་སྟེ། །བྱེས་པ་རྣམས་ཀྱིས་མི་ཤེས་སོ། །ཞེས་སོགས་ཀྱི་ཚིགས་བཅད་རེ་གསུངས་སོ། །རྗེས་སུ། གང་གིས་སྦྱིན་པ་གང་ལ་བྱིན། །སྦྱིན་པ་ཇི་ལྟར་མི་རྟོག་པ། །སྦྱིན་པ་མཉམ་པ་དེ་ཉིད་ཀྱིས། །བཟང་པོ་ལ་ནི་ཡོངས་རྫོགས་ཤོག །ཅེས་གསུངས་པས། བཟང་པོས་དད་པས་ཏིང་ངེ་འཛིན་ཐོབ་བོ། །དེ་ལས་ལངས་ནས་བྱང་ཆུབ་ཏུ་སེམས་བསྐྱེད་ཅིང་། མི་སྐྱེ་བའི་ཆོས་ལ་བཟོད་པ་ཐོབ། མ་འོངས་པ་ན་སངས་རྒྱས་རྣམ་པར་འཕྲུལ་བའི་རྒྱལ་པོ་ཞེས་བྱ་བར་འགྱུར་ཞེས་ལུང་བསྟན། ཡང་སྔོན་དགེ་357

བཤེས་རོང་པོ་དཀོན་རྒྱལ་གྱིས། བྲང་རིངས་ཀྱི་མཐའ་འོག་ཏུ་ཇ་མང་སྐོལ་བྱས། རྟ་བརྒྱ་དང་དངུལ་བྲེ་བཅུ་གཅིག་དང་། དར་ཟབ་མང་པོ་ཕུལ་ནས། ཁྱུང་པོ་རྣལ་འབྱོར་ཁྱོད་ཅག་གིས། །རྒྱ་གར་ཡུལ་དུ་ལན་གསུམ་བྱོན། །བླ་མ་བརྒྱ་དང་ལྔ་བཅུ་བཙལ། །རྩ་བའི་བླ་མ་བཞི་ཡོད་པས། །ཁྱེད་གྲུབ་ཐོབ་ཏུ་གྱུར་ནས་སྣང་བ་རང་བཞིན་མེད་པར་རྟོགས་པ་ཡིན་ཟེར་བས། བྲག་འདི་ལ་ཕར་ཐལ་ཚུར་ཐལ་འགའ་རེ་གྱེས་ལ། ནམ་མཁའ་འདི་ལ་སྐྱིལ་ཀྲུང་གྱིས་ལ་འདུག་དང་ཟེར་བ་ལ། བྲག་རི་དེ་ལ་ཐལ་བྱུང་དུ་ཕྱིན་ཏེ།ནམ་མཁར་སྐྱིལ་ཀྲུང་བཅས་ནས་གཅིག་དང་དུ་མར་སྣང་བ་ལ་སོགས་པའི་རྫུ་འཕྲུལ་འགའ་རེ་བསྟན་པས་རོང་པོ་དང་གྲྭ་པ་་་་་་ཐམས་ཅད་ཤིན་ཏུ་དད་དེ། དེ་ལྟ་བུའི་ཡོན་ཏན་དེ་གདམས་ངག་གང་བསྒོམས་པ་ལས་བྱུང་བ་ཡིན། ཟེར་བ་ལ། ཆོས་རྣམས་སྒྱུ་མ་ལྟ་བུ་ལ། །སྒྱུ་མ་ལྟ་བུར་ཉམས་བླངས་པས། །སྒྱུ་མ་ལྟ་བུར་མངོན་སངས་རྒྱས། །སྣང་ཡང་བདེན་མེད་ཆོས་རྣམས་ལ། །བྱེས་པས་བདེན་པར་བཟུང་བས་འཁྲུལ། །མེད་བཞིན་སྣང་བ་ཨེ་མ་ཧོ། །ལ་སོགས་པའི་ཆོས་བཤད་པས་དད་དེ། ཟླ་བ་བཅུ་གཅིག་ནས།རོང་པོས་ཡི་དམ་གྱེ་ཞལ་མཐོང་ནས་སྣང་བ་བདེན་མེད་དུ་་་་་་་་་རྟོགས་སོ། །དེས་ན་སྣང་གྲག་གི་ཆོས་ཐམས་ཅད་སྣང་སྟོང་སྒྱུ་མ་ལྟ་བུར་བསྒོམས་ནས་མངོན་དུ་འགྱུར་ངེས་བྱའོ། །ཀུན་རྫོབ་བྱང་358

ཆུབ་ཀྱི་སེམས་བསྒོམ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་མཐའ་སྐོར་དུ་སེམས་ཅན་ཐམས་ཅད་དམིགས་ནས་་་་་འདི་ལྟར་བསམ་སྟེ། འཁོར་བ་ལ་ཐོག་མ་མེད་པས་རང་གི་སྒྱེ་བ་ལ་ཡང་ཐོག་མ་མེད་ཅིང་སྐྱེ་བ་གཅིག་ནས་གཅིག་ཏུ་བརྒྱུད་དེ་་་་་ཡུལ་ཕྱོགས་དང་ས་ཕྱོགས་འདིར་མ་སྐྱེས་པ་གཅིག་ཀྱང་མེད། སྒྱེ་བ་ལ་གྲངས་ཀྱིས་མི་ཆོད། སེམས་ཅན་འདིས་ལུས་མ་བླངས་བྱ་བ་གཅིག་ཀྱང་མེད། བླངས་པ་ལ་གྲངས་ཀྱིས་མི་ཆོད། སེམས་ཅན་འདིའི་བདག་གི་མ་མ་བྱས་པ་གཅིག་ཀྱང་མེད། བྱས་པ་ལ་གྲངས་ཀྱིས་མི་ཆོད། སེམས་ཅན་རེ་རེས་ཀྱང་མིའི་རྟེན་ལ་བདག་གི་མ་མ་བྱས་པ་གཅིག་ཀྱང་མེད། བྱས་པ་ལ་གྲངས་ཀྱིས་མི་ཆོད་ཅིང་ད་དུང་ཡང་བྱེད་པར་འགྱུར། དེས་ན་དྲིན་གྱེས་བསྐྱངས་པའི་མ་ཅིས་ཀྱང་ཡིན་སྙམ་དུ་བསམ་མོ། །བདག་གི་མ་འདིས་ཚེ་འདི་ཁོ་ནར་མ་ཟད་ཚེ་རབས་ཐོག་མ་མེད་པ་ནས་བདག་གི་མ་བགྲང་་་་་ལས་འདས་པ་བྱེད་བྱེད་པ་ཡིན། ཁྱད་པར་ཚེ་འདིར་ཡང་དང་པོར་མངལ་དུ་བརྩེ་བས་བསྐྱངས། བཙས་པའི་ཚེ་འཇམ་པའི་སྟན་ལ་བཞག སོར་མོ་བཅུའི་རྩེ་ལ་གཡེངས། ཤའི་དྲོད་ལ་སྦྱར།བརྩེ་བའི་འཛུམ་གྱེས་བསུས། དགའ་བའི་མིག་གིས་བལྟས།སྣབས་ཁས་ཕྱིས། མི་གཙང་བ་ལག་པས་ཕྱིས། མ་རང་སྲོག་ལ་བབས་པ་ལྟ་བུའི་སྡུག་བསྔལ་བྱུང་བ་ལས། བདག་ཅུང་ཟད་ན་བ་359

ལ་སྡུག་བསྔལ་ཆེ་བར་བྱས། སྡིག་སྡུག་གཏམ་ངན་རང་སྲོག་ལའང་མ་བལྟས་པར་ཤ་ཐང་ཐང་དུ་སྒྲུབ་པའི་ཟས་ནོར་ཐམས་ཅད་བདག་ལ་བརྩེ་བས་ཕོག མ་རང་གིས་འཁྱེར་འཁོས་དང་བསྟུན་པའི་ཕན་པ་དང་བདེ་བ་ཚད་མེད་པ་སྒྲུབ། གནོད་པ་དང་སྡུག་བསྔལ་ཚད་མེད་པ་ལས་བསྐྱབས་པས་དྲིན་ཤིན་ཏུ་ཆེ་སྙམ་དུ་བསམ་མོ། །དེ་བཞིན་དུ་ཕ་ལ་སོགས་པའི་དགྲ་གཉེན་བར་མའི་སེམས་ཅན་ཐམས་ཅད་ཀྱིས་ཚེ་སྔོན་མ་རྣམས་ལ་མ་བྱས་་་་་་པའི་དུས་སུ་ཚེ་འདིའི་མས་དྲིན་གྱིས་བསྐྱངས་པ་བཞིན་དུ་ཕན་ཚད་མེད་བཏགས། གནོད་པ་ཚད་མེད་ལས་བསྐྱབས་པས། དྲིན་ཅན་ཤ་སྟག་ཡིན་སྙམ་དུ་བསམ་མོ། །དཔེར་ན་མ་བཟང་མོས་བུ་གཅེས་ཕྲུག་དེ་ལ་ཟས་གོས་ཀྱིས་ཕོངས་ནས་ལུས་སེམས་ལ་བདེ་བ་མེད་པའི་ཚེ། ངའི་བུ་ལ་བདེ་བ་་ཞིག་བྱུང་ན་སྙམ། མ་སྤྲང་མོ་ཞིག་ཡིན་ན་ཡང་། ཟས་ཁམ་གང་རྙེད་ན་ཡང་མ་རང་གིས་ཟ་མི་ཕོད་པར་བུ་ལ་བྱེན་ནས་དུས་རྒྱུན་དུ་ལུས་ངག་ཡིད་གསུམ་གྱེ་སྒོ་ནས་གང་བྱམས་བྱམས་བྱེད་པ་ལྟར། ཚེ་འདིར་ཡང་ལྟོ་གོས་ཀྱིས་ཕོངས་པའི་ངན་སློང་སོགས་ལུས་སེམས་ལ་བདེ་བ་མེད་པའི་མ་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང་། བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག བདེ་བ་དང་བདེ་བའི་རྒྱུ་དང་ལྡན་པ་ཞིག་བདག་གིས་བྱའོ། །དེ་ལྟར་360

བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་ཕྱོགས་མེད་ཀྱི་བྱམས་པ་བསྒོམ་དགོས།སྔོན་ཨ་མདོ་ཕྱོགས་ཀྱི་སྡེ་གཉིས་འཁྲུགས་ནས་མི་བསད་་་་་་་་མང་པོ་བྱུང་། ཉིན་གཅིག་་རྒན་མོ་མ་བུ་གཉིས་རི་ཁར་ཕྱིན་པས།གཞན་གྱི་སྡེ་དེའི་དམག་འོངས་པ་མཐོང་ཚེ མའི་བསམ་པ་ལ་ང་བསད་རུང་བུ་མོ་འདི་མ་བསད་ན་ཅི་མ་རུང་སྙམ། བྱམས་པའི་སེམས་ཀྱིས་བུ་མོ་དེ་འོག་ཏུ་བཅུག་གོས་ཀྱིས་བཀབ་ནས་་་་་་བསྡད་པའི་སྟེང་གི་མ་བསད་ནས་སོང་། བུ་མོ་འོག་ན་ཡོད་པ་མ་ཚོར་བར་ཐར་པ་བྱུང་། དེས་ན་བདེ་བ་མེད་པའི་ཕ་མ་སེམས་ཅན་ལ་སྙིང་ཐག་པ་ནས་བྱམས་དགོས་ཏེ། རྒྱལ་སྲས་རིན་པོ་ཆེས།སེམས་ཅན་འདི་དང་འདི་ཞེས་བྱ་བ་བདེ་ཞིང་སྐྱིད་འདུག་ཟེར་བ་གསན་ཙ་ན། དེ་ལེགས་སོ་གསུངས་ནས་ཤིན་ཏུ་མཉེས་ཤིང་།དྲུང་ན་འཁོད་པ་རྣམས་ལ་ཡང་མཉམ་ཉིད་དུ་ཉེ་རིང་མེད་པར་བྱམས་གསུངས། སྔོན་ཀུན་དགའ་བོ་རྒྱལ་པོའི་ཁབ་ཏུ་ཞུགས་ནས་མཐར་གྱིས་བསོད་སྙོམས་བླངས་སོ། །དེའི་ཚེ་བྲམ་ཟེ་ཅི་ཡང་མེད་པ་གཅིག་གིས། མ་རྒན་མོ་ཁུར་ཏེ་སློང་མོ་བྱེད། དེ་ཡང་ཁ་ཟས་ཞིམ་པོ་དང་ཤིང་ཐོག་བཟང་པོ་རྙེད་ན་མ་ལ་སྟེར་ཞིང་ཁ་་་་ཟས་ངན་པ་དང་ཤིང་ཐོག་སྐམ་པོ་དག་རྙེད་ན་ཁོ་རང་ཟ་བ་དེ་མཐོང་ནས་རབ་ཏུ་དགའ་བས། རིགས་ཀྱི་བུ་མ་ལ་སྲི་ཞུ་བྱེད་361

ཅིང་མཆོད་པར་བྱེད་པ་ངོ་མཚར་ཆེ་ཞེས་སྨྲས་སོ། །དེ་བཞིན་དུ་རང་གི་མས་གཙོ་བྱས་པའི་མར་གྱུར་སེམས་ཅན་ཐམས་ཅད་ལ་གང་བྱམས་བྱམས་བྱེད་དགོས། དེ་ལྟར་བྱམས་པ་བསྒོམ་ན་བསོད་ནམས་ཆེ་སྟེ། ཏིང་ངེ་འཛིན་རྒྱལ་པོ་ལས། བྱེ་བ་ཁྲག་ཁྲིག་དཀྲིགས་པའི་ཞིང་དག་ན། །མཆོད་པ་རྣམ་མང་དཔག་མེད་ཇི་སྙེད་པ། །སྐྱེས་མཆོག་རྣམས་ལ་དེ་ཡིས་རྟག་མཆོད་པས། །བྱམས་པའི་སེམས་ཀྱི་གྲངས་དང་ཆར་མི་ཕོད། །ཅེས་དང་། འཇམ་དཔལ་ཞིང་བཀོད་ལས། བྱང་ཤར་མཚམས་ན་སངས་རྒྱས་དབང་ཕྱུག་ཆེན་པོའི་རྒྱལ་བའི་འཇིག་རྟེན་གྱི་ཁམས་སྟོང་གིས་་་་བརྒྱན་པ་ཞེས་བྱ་བ། དགེ་སློང་འགོག་པ་ལ་ཞུགས་པའི་བདེ་བ་བཞིན་དུ་སེམས་ཅན་རྣམས་བདེ་བ་དང་ལྡན་ནོ། །དེར་ལོ་བྱེ་བ་བརྒྱ་སྟོང་དུ་ཚངས་སྤྱོད་སྤྱད་པས་ནི་ཞིང་འདིར་ཐ་ན་སེ་གོལ་་་་་གཏོགས་པའི་ཡུན་ཙམ་དུ་སེམས་ཅན་ཐམས་ཅད་ལ་བྱམས་པའི་སེམས་བསྒྱེད་ན། སྔ་མ་ལས་བསོད་ནམས་ཆེས་མང་དུ་བསྒྱེད་པས་ན། ཉིན་མཚན་དུ་གནས་པ་ལྟ་ཅི་སྨོས། ཞེས་དང་། རྗེ་རིན་པོ་ཆེའི་ཞལ་ནས། བྱམས་པ་ཡོད་ན་ལྷ་མིས་བྱམས་ཤིང་ངང་གིས་འདུ་བ་དང་། རྒྱལ་བས་ཀྱང་བདུད་སྡེ་བྱམས་པའི་སྟོབས་ཀྱིས་ཕམ་པར་མཛད་པས་བསྲུང་བའི་མཆོག་ཏུ་འགྱུར། ཞེས་དང་།སྤྱན་སྔ་བས། སྨྱུག་རུམ་པ་ལ་ནན་ཏར་ན་ཕ་རོལ་པོ་འཇོམས་པ་362

ལ་བྱམས་པ་ཙམ་མེད། དེ་བས་ན་བྱམས་པ་བྱ་བ་འདི་མིང་ཐོས་པ་ཙམ་གྱེས། སྙིང་སངས་སངས་འདུག་གསུངས། འདི་གལ་ཆེ་བའི་རྒྱུ་མཚན་མང་པོ་སྤྱན་སྔ་བས་གསུངས་པས་གླང་ཐང་པས་ཕྱག་མཛད་དེ། བདག་དུས་འདི་ནས་བཟུང་སྟེ། བྱམས་སྙིང་རྗེ་འབའ་ཞིག་བསྒོམ་པར་ཞུ་ཞུས་པས། དགེ་བའི་བཤེས་གཉེན་པས་དབུ་ཞྭ་ཕུད། ཐལ་མོ་སྤྱི་བོར་སྦྱར་ནས། ཤིན་ཏུ་ཆ་ཡང་བཟང་ལགས། ཞེས་ལན་གསུམ་གསུངས། མྱུར་ལམ་ལས ཚེ་འདི་ལ་འཛམ་བུ་གླིང་ཙམ་ལ་བྱམས་པ་བསྒོམས་ན། དེ་ལ་དབང་བའི་འཁོར་ལོས་བསྒྱུར་བའི་རྒྱལ་པོར་འགྱུར། གླིང་གཉིས་པ་ལ་སྐྱེས་ན། དེ་ལ་དབང་བའི་ཟངས་ཀྱི་འཁོར་ལོས་བསྒྱུར་བའི་རྒྱལ་པོར་འགྱུར། གསུམ་པ་ལ་སྐྱེས་ན་དེ་ལ་དབང་བའི་དངུལ་གྱེ་འཁོར་ལོས་བསྒྱུར་བའི་རྒྱལ་པོར་འགྱུར། གླིང་བཞི་པ་ལ་སྒྱེས་ན་དེ་ལ་དབང་བའི་གསེར་གྱེ་འཁོར་ལོས་བསྒྱུར་བའི་རྒྱལ་པོར་་་་་་་འགྱུར། སྟོང་གསུམ་ལ་སྒྱེས་ན་ལྷའི་དབང་པོ་ཚངས་པར་འགྱུར།སྟོང་ཆུང་དང་སྟོང་གཉིས་པ་དང་བར་མ་ལ་སྒྱེས་ན་དེ་ལ་དབང་བའི་བདག་པོར་འགྱུར། ནམ་མཁའི་མཐས་ཁྱབ་པའི་སེམས་ཅན་ལ་སྐྱེས་ན། དེའི་འབྲས་བུ་རྫོགས་པའི་སངས་རྒྱས་མིན་པ་གཞན་དུ་མི་འགྱུར་གསུངས། རྒྱལ་སྲས་རིན་པོ་ཆེའི་བྱམས་པའི་ཤུགས་ཀྱིས་དྲུང་ན་འཁོད་པའི་བྱ་དང་རི་དྭགས་གཅན་གཟན་་་་363

ཀུན་ཀྱང་གཅིག་ལ་གཅིག་ཕན་ཚུན་གནོད་པ་མེད་ཅིང་བྱམས།སློབ་མ་རྣམས་ཀྱང་ཁོང་ང་ཁོ་ན་ལ་མཉེས་ཤིང་བྱམས་སྙམ་དུ་་་་་ཐམས་ཅད་དེ་ལྟར་དུ་སེམས་ཤིང་། དེ་རྣམས་ཀྱང་གཅིག་ལ་གཅིག་མཐོང་ཆེ་ཞིང་བྱམས་པས། ཕན་ཚུན་ཆེ་མི་རྩོད་པར་གྲལ་འོག་ཏུ་སྡོད་པ་ལ་ཧབ་ཐོབ་བྱེད་ཅིང་གཅིག་ལ་གཅིག་སྙན་པར་སྨྲའོ། །གསུངས། ཡང་མཁར་སྔོན་བྱ་བའི་སྡེའི་ཕྱུག་པོ་ཞིག་གིས་དགེ་རྩ་བྱེད་པའི་དུས། ཁྲོ་ཟངས་ཆེན་པོར་ཇ་བསྐོལ་ཡོད་པའི་ནང་དུ་བུ་ཆུང་ལོ་བརྒྱད་ཙམ་ཞིག་ལོན་པ་ལྷུང་སོང་བ་བཏོན་ཚེ།ཤ་ཀུན་ཚོས་པ་མས་མཐོང་བ་དང་། ཤས་མི་བཟོད་པའི་སྙིང་རྗེ་དྲག་པོ་སྐྱེས་ཏེ། བུ་འདི་ལྷུང་བ་ལས་མོ་ལྷུང་རུང་བཟོད་ཟེར།གདོང་ལ་སྤར་ཤད་བྱས། མགོ་ས་ལ་བརྡབས་ནས་ཁྲག་བྱུང་ཚེ་གཞན་གྱིས་རེ་ཞིག་བར་དུ་བཟུང་ནས་སྡོད་དགོས་བྱུང་། དེ་བཞིན་དུ་རྒྱ་ནང་ན་རྒྱ་མི་ཕལ་ཆེར་གྱིས་ཕག་པ་མ་ཤི་གོང་དུ་ཆུ་ཁོལ་མའི་ནང་དུ་འཚོད་པ་དང་ཕག་ཕྲུག་དང་ཁྱིམ་བྱ་རྣམས་རྫ་ཁོག་ནང་དུ་བཅུག་ནས་འོག་ནས་མེ་སྦར་ནས་གསོན་སྲེག་བྱེད་པ་དང་། བལ་པོ་ན། ཁྱོ་ག་ཤི་ན་རོ་དང་ལྷན་དུ་བུད་མེད་ཀྱང་མེ་ནང་དུ་བཅུག་ནས་གསོན་སྲེག་བྱེད་པ་དང་། གཞན་ཡང་ནག་ཅན་མི་ལ་ཁྲིམས་གཅོད་པ་དང་ཆུ་དང་མེ་དང་གཡང་དུ་ལྷུང་་་་་ནས་ཤི་བ་མཐོང་ཐོས་རྣམས་ཡིད་ལ་དྲན་པར་བྱས་ནས་སྡུག་་་་་་364

བསྔལ་གྱིས་མནར་བས་ཉམ་ཐག་ཕ་མ་སེམས་ཅན་ལ་ཤས་མི་་་་་་བཟོད་པའི་སྙིང་རྗེ་ཆེན་པོ་བསྐྱེད་པར་བྱའོ། །སྔོན་མཚུངས་མེད་བཟོད་པ་རྒྱ་མཚོ་ལྷོ་ཁའི་ཕྱོགས་སུ་་་་་་་་་་་གནས་སྐོར་དུ་ཕེབས་པའི་ཉིན་གཅིག་ཤ་བ་ཞིག་རྔོན་པ་གཉིས་དང་ཁྱེ་ཞིག་གིས་དེད་ནས། ཆུ་བྲག་འཐབ་པའི་བར་དུ་བཅུག་ཚེ་འགྲོ་ས་མ་རྙེད་པར་སྲོག་དང་འབྲལ་བ་ཤེས། རྔོན་པ་གཉིས་ལ་ཕྱི་མིག་ལྟ་བཞིན་བློས་མ་ཚུགས། འཇིགས་པའི་ཆུ་ནང་དུ་བྲོས་དུས་དེར་ཁྱེས་རྨུགས་རྔོན་པས་རྡོ་ཡིས་བརྒྱབ་ནས་གསོད་པའི་་་་དུས། སྙིང་རྗེ་ཚད་མེད་པ་སྐྱེས་ནས་སྤྱན་ཆབ་ཤོར་ཞིང་ཤ་བ་ལ་ཕན་པའི་འཕོ་བ་དང་སྨོན་ལམ་རྒྱས་པར་མཛད་སྐད། དེ་བཞིན་སྡིག་ཅན་རྣམས་ཀྱིས་བྱ་དང་རི་དྭགས་ཉ་སོགས་སེམས་ཅན་་་་་་་གཞན་གསོད་པ་རྣམས་ལ་དམིགས་ནས་སྙིང་རྗེ་མཆི་མ་འཁྲུག་་་་ནུས་པ་ཙམ་བསྐྱེད་དགོས། རྗེ་བཙུན་མི་ལ་རས་པ་དབྱར་སོས་ཤིག་ཐང་ཆེན་པོ་དཔལ་ཐང་དུ་བྱོན་པས། ཁྱེ་ཞིག་ཤི་བའི་རོ་ལ་འབུ་མང་པོ་བྱུང་འདུག་པ་གཟིགས་ནས་སྙིང་རྗེ་ཆེན་པོ་རྒྱུད་ལ་འཁྲུངས་ནས། ཁྱི་རོ་དེའི་འགྲམ་དུ་ཐུགས་གཏད་ནས་ཞག་དྲུག་བཞུགས། ཁྱེ་དེའི་རྣམ་པར་ཤེས་པ་མཐོ་རིས་སུ་དྲངས། འབུ་རྣམས་ལ་ལས་ཀྱི་འབྲེལ་བ་བཞག་གསུངས། ཡང་གཉའ་ནང་ཚོང་འདུས་སུ་ཕེབས་པས་མོན་པ་ཞིག་གིས་ལུག་ནག་པོ་ཞིག་ལ་365

ཁོང་ལག་བཏང་བས། རྨ་བཟོས་ཙམ་ན་རྒྱུ་མ་ན་ར་ར་ལུག་ཤོར་ཏེ། འཇིགས་ནས་སྐད་ཆེན་པོ་འདོན་ཞིང་འདར་ཁྲི་ལེ་བའི་ངང་ལ་རྗེ་བཙུན་ཡབ་སྲས་ལ་སྐྱབས་འཚོལ་དུ་བྱུང་ནས་ལུག་ཚེའི་་་་་་འདུ་བྱེད་པའི་བར་ལ། རྗེ་བཙུན་གྱིས་སྤྱན་ཆབ་བསིལ་ཞིང་ལུག་ལ་འཕོ་བ་མཛད་ནས། རྣམ་ཤེས་བྱང་ཆུབ་ལམ་ལ་བཀོད་དེ་སྙིང་རྗེ་ཆེན་པོ་མི་བཟོད་པའི་ངང་ནས། ཨེ་མ་འཁོར་བའི་སེམས་ཅན་རྣམས། །ཐར་པའི་ལམ་ལ་ཡར་ལྟོས་དང་། །ཨ་ཙ་མ་སྡིག་ཅན་སྙིང་རེ་རྗེ། །ལ་སོགས་པའི་མགུར་གནང་། དེ་བཞིན་དུ་འོ་སྐོལ་རྣམས་ཀྱིས་ཀྱང་ར་ལུག་གཡག་གསུམ་གསོད་སར་སོང་ནས་མིག་ནས་མཆི་མ་མ་བྱུང་གི་བར་དུ་སྙིང་རྗེ་བསྒོམ་དགོས། སངས་རྒྱས་སྣང་བ་མཐའ་ཡས་ཀྱི་སྤྲུལ་པ་པཎ་ཆེན་རིན་པོ་ཆེའི་ཞལ་ནས།ཐོག་མར་ཤན་པས་གསོད་བཞིན་པའི་ལུག་ལྟ་བུའི་སྡུག་བསྔལ་་་་གྱིས་ཉམ་ཐག་པའི་འགྲོ་བ་ལ་བསྒོམས། དེའི་ཚུལ་ནི། མདུན་དུ་དེའི་རྣམ་པ་གསལ་བར་དམིགས་ནས། ཡན་ལག་རྣམས་ནི་བཅིངས། བྲང་གི་པགས་པ་ནི་གཤགས། ཤན་པའི་ལག་པ་ཁོང་བར་བཅུག་པས། སྲོག་ལ་བབས་པ་ནི་མངོན་སུམ་དུ་ཤེས། མིག་ཤན་པའི་གདོང་ལ་ཏྲིག་ཧྲིག་བལྟ་ཞིང་སྡུག་བསྔལ་གྱིས་ཉམ་་་་་་་ཐག་པའི་ཚུལ་བསམས་ནས། དེས་ན་སྡུག་བསྔལ་དང་སྡུག་བསྔལ་གྱེ་རྒྱུ་ཐམས་ཅད་དང་བྲལ་ན་ཅི་མ་རུང་། སྡུག་བསྔལ་366

དང་སྡུག་བསྔལ་གྱེ་རྒྱུ་ཐམས་ཅད་དང་བྲལ་བར་གྱུར་ཅིག སྡུག་བསྔལ་དང་སྡུག་བསྔལ་གྱེ་རྒྱུ་ཐམས་ཅད་དང་བྲལ་བར་བྱའོ། །ཞེས་སྙིང་རྗེ་སྒོམ་ཚུལ་གསལ་བར་གསུངས་པ་ལྟར་ཡང་དང་་་་་་་ཡང་དུ་བསྒོམ་པར་བྱའོ། །དཔེར་ན་མ་སྒོ་རུ་སོང་ཤུལ་ནས་བུ་ཐབ་ཁའི་མེ་ནང་དུ་ལྷུང་ནས་རྐང་ལག་ཚིག་རྒྱུ་མ་ལུག་པ་མཐོང་ཚེ། བཟོད་གླགས་མེད་པའི་སྙིང་རྗེ་ཤས་མི་བཟོད་པ་སྐྱེ་བ་ལྟར།ནག་ཅན་གྱི་མི་བཙོན་དོང་དུ་ཆུད་པ་དང་། སྡིག་ཅན་གྱེ་མི་དམྱལ་བའི་མེ་དོང་དུ་ལྷུང་བ་སོགས་སྡུག་བསྔལ་གྱེས་ཉམ་ཐག་པ་ཐམས་ཅད་ཡང་ཡང་ཡིད་ལ་དྲན་པར་བྱས་ཏེ། དེ་དག་སྡུག་བསྔལ་དང་སྡུག་བསྔལ་གྱེ་རྒྱུ་དང་བྲལ་ན་ཅི་མ་རུང་། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག སྡུག་བསྔལ་དང་སྡུག་བསྔལ་གྱེ་རྒྱུ་དང་བྲལ་བ་ཞིག་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱེན་གྱིས་བརླབ་ཏུ་གསོལ། ཞེས་གསོལ་བ་འདེབས་བཞིན་སྙིང་རྗེ་ཤུགས་དྲག་ལ་རྒྱུན་རིང་བ་་་་་་་བསྒོམ་པར་བྱའོ། །རྒྱལ་སྲས་རིན་པོ་ཆེ་དགུང་ལོ་བཅུ་དྲུག་ཙམ་ལོན་དུས་སུ།དགེ་བཤེས་གཅིག་གིས་བང་ཆེན་པ་ལ་བཏང་བས། བོ་དོང་ནས་ས་སྐྱར་འབྱོན་པའི་ཕྱེད་ལམ་སླེབ་པའི་ཐང་དཀྱིལ་གཅིག་ན་་་་་་་ཁྱེའི་ཕྲུ་གུ་བཞི་ལྔ་ཞིག་སྐྱེས་པ་མས་བོར་ནས་སོང་འདུག་པ་་་་་་་་367

གཟིགས་པས་སྙིང་རྗེ་ནས་བཤུམས་ཤིང་། འཁྱག་པ་དང་། ཕོ་རོག་གཅན་གཟན་གྱིས་གསོད་ཀྱིས་དོགས་དེ་རིང་འདི་བ་བསྐྱལ་ལ་དོ་ནུབ་མཚན་བསྐྱང་ལ་འགྲོ་དགོས་དགོངས། ཁྱེ་གུ་ནང་དུ་སྐྱེལ་བ་ལོག་ནས་བྱོན་གསུངས། ཡང་དགུང་ལོ་ཉི་ཤུ་ཙམ་ལ།ཨེའི་དགེ་འདུན་རྣམས་ཆོས་གཞི་ལ་བཏེགས་པས་རྒྱ་སྒོའི་རྩ་ན་སྤྲང་མོ་ཞ་བ་ཞིག་ཡོད་པ་དེ་ངུ་ཡིན་འདུག་པ་ལ་ཐུགས་ཀྱིས་མ་བཟོད་ནས་ཅི་ཉེས་དྲིས་པས། བཙུན་པ་ཐམས་ཅད་འབྱོན་པར་འདུག་དེ་ནས་ང་ལ་ལྟོ་སྟེར་མི་མི་འོང་ཟེར། ངས་ཁྱོད་ལེན་དུ་འོང་གིས་དུཿ ཁ་མ་བྱེད་གསུངས་ཏེ་ཐག་པ་ཁྱེར་ནས་བྱོན་ཏེ་་་་་་སྔོན་ལ་གོས་གདན་བསྐྱལ། དེ་ནས་མོ་རང་ཁུར་ནས་ཆོས་པས་ཨེའི་རར་བསྐྱལ་གསུངས། དེས་ན་སེམས་ཅན་དངོས་སུ་དུཿ ཁ་བ་མཐོང་ན་ལྟ་སྨོས་ཀྱང་ཅི་འཚལ། གཞན་གྱིས་སེམས་ཅན་དུཿ ཁ་བ་འདི་འདྲ་འདུག་ཟེར་བ་གསན་ན། ངའི་མ་རྒན་སྙིང་རེ་རྗེ་གསུངས་ཏེ། བཤུམས་ནས་གསུང་གླེང་ཡང་འཕྲོ་ཆད་ནས་འགྲོ་ཞིང་། གླང་རི་ཐང་པ་ལ་གཞན་གྱིས་ངོ་ནག་པོ་བྱས་པ་གསན་པས། ངས་མ་རྒན་སེམས་ཅན་རྣམས་ཀྱི་དུཿ ཁ་འདི་ལ་ ་བསམ་ཙ་ན་ངོ་གདོང་དཀར་པོ་ཡོད་པ་མི་འདུག་གསུངས་ཟེར།དེ་ཁོང་མད་པར་གདའ་གསུངས་ནས་སྦྱན་ཆབ་ཉིལ་ཉིལ་མཛད་ཅིང་འདི་ལྟར་ཡང་གསུངས་སོ། །དུཿ ཁས་མང་གཟིར་འགྲོ་འདི་368

ཡལ་བོར་ནས། །རང་ཉིད་ཞི་བདེ་འབའ་ཞིག་དོན་གཉེར་བ། །ཕ་མ་མེ་ཡིས་ཚིག་པ་ཡལ་བོར་ནས། །རང་ཉིད་བསིལ་བའི་ཛིང་བུར་ཁྲུས་བྱེད་འདྲ། །འགྲོ་འདིས་རང་གི་བདེ་བ་ཡལ་བོར་ནས། །བདག་གི་དོན་དུ་ཁ་ཁུར་གང་བླངས་པ། །ས་དང་རྒྱ་མཚོའི་རྡུལ་བས་ཆེས་མང་ན། །དེ་དག་བདག་གིས་ཇི་ལྟར་ཡལ་བར་འདོར། །ཐོག་མེད་དུས་ནས་ལན་མང་ཕན་བཏགས་པའི། །འགྲོ་མང་བཟོད་དཀའི་སྡུག་བསྔལ་གྱེས་གཟིར་བ། །མཐོང་ཐོས་དྲན་ཡང་གས་པར་མ་གྱུར་པ། །བདག་གི་སྙིང་འདི་ལྕགས་ལས་བྱས་སམ་ཅི། །སྔོན་ཆད་ཡང་ཡང་དུཿ ཁ་སེལ་བྱེད་མ། །མནར་མེད་མེ་ཡི་ནང་དུ་ཚིག་གྱུར་པ། །དེ་ལ་སྙིང་རྗེའི་བསམ་པ་མི་སྐྱེ་བ། །བདག་འདྲ་མི་ཡི་ལུས་ཅན་དུད་འགྲོར་ཟད། །ཅེས་གསུངས་ཤིང་། སྙིང་རྗེའི་ཉམས་བྱུང་རྒྱལ་དུ་བཏང་ན་ཉིན་མཚན་ཁོར་ཡུག་ཏུ་དེ་་་་་་ཉིད་ལ་རྩེ་གཅིག་ཏུ་འབྱམས་ནས་ཕྱི་རོལ་པས་བལྟས་ན་བརྒྱལ་བར་མངོན་པ་ལྟར་ཡོང་གིན་འདུག་གསུངས། གཞན་ཡང་འདི་ལྟར་གསུངས་ཏེ། ངན་སོང་གསུམ་ད་ཨ་ཅང་ཆེ། མིའི་ནང་ནས་ཀྱང་དུཿ ཁ་ལ་དངོས་སུ་སྤྱོད་པ་འདི་རྣམས་སྙིང་ཤིན་ཏུ་རྗེ་མོད་བསམ་བློ་ལེགས་པར་བཏང་ན་དུཿ ཁ་ཡི་རྒྱུ་ལ་ལོངས་སྤྱོད་པ་་་་་་འདི་རྣམས་སྙིང་རྗེ་གསུངས་ཤིང་། ད་ལྟ་འཇིག་རྟེན་གྱི་མི་ཆེ་རུ་རེ། གྲུང་དུ་རེ། འཁོར་མང་ཁ་དྲག་ནོར་ཆེ་ལས་སུ་སྡིག་པ་འབའ་369

ཞིག་བྱེད་པ་དེ་འདྲ་རྣམས་གཟིགས་པའམ། དྲན་པའམ། དེ་དག་གི་གླེང་མོ་བྱུང་ཙ་ན་སྤྱན་ཆབ་འབྱེན་ཞིང་། ཕ་རོལ་པོ་རྣམ་རྟོག་སྐྱེར་འོང་བསམ་པ་བྱུང་ནས་ཉམས་སྣང་བསྐྱལ་གྱིན་ཚོད་བཟུང་བ་མིན་ན། དེ་འདྲ་རྣམས་དང་ཕྲད་ཙ་ན་མཆི་མ་རང་དབང་མེད་པར་ཡོང་གིན་འདུག་གསུངས། དགེ་བཤེས་སྟོན་པའི་དྲུང་དུ། ཁམ་པ་ལུང་པའི་སློབ་མ་བཙུན་པ་ཞིག་བྱུང་བ་ལ་སྟོན་པའི་ཞལ་ནས། ཁམ་པ་ལུང་པ་ཁོས་ཅི་མཛད་ཀྱིན་འདུག་གསུངས་པས། ཁོང་བ་གྲོག་ཁ་རེར་བཞུགས་དབུ་བཏུམས་ཏེ་བཤུམ་པ་འབའ་ཞིག་མཛད་ཀྱིན་གདའ་ཞུས་པས། སྟོན་པས་དབུ་ཞྭ་ཕུད།ཐུགས་གར་ཐལ་མོ་སྦྱར། སྤྱན་ཆབ་མང་པོ་ཕྱུང་ནས་ཤིན་ཏུ་ངོ་མཚར་ཆེ། ཆོས་བྱ་བ་ཁོང་གིས་བྱས་པ་ཡིན། འདིའི་ཡོན་ཏན་མང་པོ་བཤད་རྒྱུ་ཡོད་དེ། ད་ལྟ་བཤད་ན་ཁོང་མི་མཉེས་པར་འདུག་གསུངས་པར་གདའ། དེས་ན་ཇོ་བོ་བཀའ་བརྒྱུད་རྣམས་ཀྱང་ཐུགས་དམ་གྱེ་གཙོ་བོར་འདི་ལ་མཛད་པར་གདའ་གསུངས།དེ་ཡང་སྙིང་རྗེ་ཆེན་པོ་ནི། ཐེག་པ་ཆེན་པོའི་ལམ་གྱེ་རྩ་བར་མེད་མི་རུང་ཡིན་ཏེ། རྣམ་སྣང་མངོན་བྱང་ལས། ཐམས་ཅད་མཁྱེན་པའི་ཡེ་ཤེས་དེ་ནི་སྙིང་རྗེའི་རྩ་བ་ལས་འབྱུང་བ་ཡིན།ཞེས་དང་། བློ་གྲོས་མི་ཟད་པར་བསྟན་པ་ལས། བཙུན་པ་ཤཱ་ར་370 ་

དྭ་ཏིའི་བུ་གཞན་ཡང་བྱང་ཆུབ་སེམས་དཔའ་རྣམས་ཀྱི་སྙིང་རྗེ་་ཆེན་བོ་མི་ཟད་དོ། །དེ་ཅིའི་ཕྱིར་ཞེ་ན་སྔོན་དུ་འགྲོ་བའི་ཕྱིར་རོ། །བཙུན་པ་ཤཱ་ར་དྭ་ཏིའི་བུ་འདི་ལྟ་སྟེ། དཔེར་ན་དབུགས་ཕྱི་ནང་དུ་རྒྱུ་བ་ནི་མིའི་སྲོག་གི་དབང་པོའི་སྔོན་དུ་འགྲོ་བ་ཡིན་ནོ། །དེ་བཞིན་དུ་བྱང་ཆུབ་སེམས་དཔའ་སྙིང་རྗེ་ཆེན་པོ་ནི་ཐེག་པ་ཆེན་པོ་ཡང་དག་པར་སྒྲུབ་པའི་སྔོན་དུ་འགྲོ་བ་ཡིན་ནོ། །ཞེས་དང་།གཱ་ཡ་གོ་རི་ལས་ཀྱང་། འཇམ་དཔལ་བྱང་ཆུབ་རྣམས་ཀྱི་སྤྱོད་པའི་རྩོམ་པ་ནི་གང་། གནས་ནི་གང་། འཇམ་དཔལ་གྱིས་སྨྲས་པ།ལྷའི་བུ་བྱང་ཆུབ་སེམས་དཔའ་རྣམས་ཀྱི་སྤྱོད་པའི་རྩོམ་པ་ནི་་་་་་སྙིང་རྗེ་ཆེན་པོའོ། །གནས་ནི་སེམས་ཅན་ནོ། །ཞེས་དང་། ཆོས་ཡང་དག་པར་སྡུད་པ་ལས་ཀྱང་། བཅོམ་ལྡན་འདས་བྱང་ཆུབ་སེམས་དཔའ་ཆོས་རབ་ཏུ་མང་པོ་ལ་བསླབ་པར་མི་བགྱིའོ། །བཅོམ་ལྡན་འདས་བྱང་ཆུབ་སེམས་དཔའ་ཆོས་གཅིག་རབ་ཏུ་་་་་བཟུང་ཞིང་རབ་ཏུ་རྟོག་པར་བགྱེས་ན། སངས་རྒྱས་ཀྱི་ཆོས་ཐམས་ཅད་དེའི་ལག་མཐིལ་ན་མཆིས་པ་ལགས་སོ། །ཆོས་གཅིག་པོ་གང་ཞེ་ན། འདི་ལྟ་སྟེ། སྙིང་རྗེ་ཆེན་པོའོ། །བཅོམ་ལྡན་འདས་སྙིང་རྗེ་ཆེན་པོས་ནི་སངས་རྒྱས་ཀྱི་ཆོས་ཐམས་ཅད་བྱང་ཆུབ་་་་་་སེམས་དཔའ་རྣམས་ཀྱི་ལག་མཐིལ་དུ་མཆིས་པ་ལགས་སོ། །བཅོམ་ལྡན་འདས་དཔེར་བགྱི་ན། འཁོར་ལོས་བསྒྱུར་བའི་རྒྱལ་371

པོའི་འཁོར་ལོ་རིན་པོ་ཆེ་དེ་གང་དུ་མཆིས་པ་དེར་དཔུང་གི་་་་་་་་ཚོགས་ཐམས་ཅད་མཆིའོ། །བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའི་སྙིང་རྗེ་ཆེན་པོ་གང་དུ་མཆིས་པ་དེར་སངས་རྒྱས་ཀྱི་ཆོས་ཐམས་ཅད་མཆིའོ། །བཅོམ་ལྡན་འདས་དཔེར་བགྱེ་ན་སྲོག་གི་དབང་པོ་མཆིས་ན། དབང་པོ་གཞན་རྣམས་ཀྱང་མཆི་བར་འགྱུར་རོ། །བཅོམ་ལྡན་འདས་དེ་བཞིན་དུ་སྙིང་རྗེ་ཆེན་པོ་མཆིས་ན་བྱང་ཆུབ་སེམས་དཔའི་ཆོས་གཞན་རྣམས་ཀྱང་འབྱུང་བར་འགྱུར་རོ། །ཞེས་དང་། སློབ་དཔོན་ཟླ་བ་གྲགས་པས་ཀྱང་།གང་ཕྱིར་བརྩེ་ཉིད་རྒྱལ་པོའི་ལོ་ཏོག་ཕུན་ཚོགས་འདིའི། །ས་བོན་དང་ནི་སྤེལ་ལ་ཆུ་འདྲ་ཡུན་རིང་དུ། །ལོངས་སྤྱོད་གནས་ལ་སྨིན་པ་ལྟ་བུར་འདོད་གྱུར་པ། །དེ་ཕྱིར་བདག་གིས་ཐོག་མར་སྙིང་རྗེ་བསྟོད་པར་བགྱི། །ཞེས་སྙིང་རྗེ་ཆེན་པོས་སངས་རྒྱས་ཀྱི་གོ་འཕང་སྒྲུབ་པ་ལ་ཐོག་མཐའ་བར་གསུམ་དུ་གལ་ཆེ་བ་མེད་མི་རུང་དུ་་་་གསུངས་སོ། །དེས་ན་སློབ་དཔོན་ཀ་མ་ལ་ཤཱི་ལའི་ཞལ་ནས། སྙིང་རྗེ་ནི་ཏིང་ངེ་འཛིན་ལ་འདུག་ཀྱང་རུང་། སྤྱོད་ལམ་ཐམས་ཅད་དུ་ཡང་རུང་སྟེ། དུས་ཐམས་ཅད་དུ་སེམས་ཅན་ཐམས་ཅད་ལ་བསྒོམ་པར་བྱའོ། །གསུངས་པ་ལྟར་སྒོམ་པ་ལ་བརྩོན་པར་བྱའོ། །དེ་ལྟར་བྱམས་པ་དང་སྙིང་རྗེ་ཆེན་པོ་ཡང་ཡང་བསྐྱེད་ནས།བདག་པས་གཞན་གཅེས་ཀྱི་བློས་བདག་ཅག་གི་སྟོན་པ་ཐུགས་372

རྗེ་ཅན་གྱི་སྐྱེས་རབས་རྣམ་པར་ཐར་པ་ལྟར་འགྲོ་བ་གཞན་དོན་ལ་ལུས་དང་སྲོག་ལ་མི་ལྟ་བར་འཇུག་དགོས་ཏེ། སྔོན་ཐུབ་པའི་དབང་པོ་འདི་རྒྱལ་པོ་པདྨ་བྱ་བར་འཁྲུངས། དུས་གཅིག་གི་ཚེ་ཁོང་གི་མངའ་རིས་སུ་ནད་ཡམས་ཆེན་པོ་བྱུང་ནས་མི་མང་པོ་ཤི་བས། རྒྱལ་པོས་སྨན་པ་རྣམས་བོས་ཏེ། འདི་ལ་ཅི་ཕན་དྲིས་པས།དེ་དག་ན་རེ། ཉ་རོ་ཧི་ཏའི་ཤ་ཡོད་ན་ཕན། གཞན་གང་ཕན་ནད་ཀྱི་གྲིབ་ཀྱིས་རྨུགས་ནས་མི་ཤེས་པར་འདུག་ཞུས་པས། རྒྱལ་པོས་དུས་བཟང་ལ་བབ་པའི་སྔ་དྲོ་ཁྲུས་བྱས་གོས་གསར་བ་གྱོན།གསོ་སྦྱོང་བླངས། དཀོན་མཆོག་ལ་མཆོད་པ་རྒྱ་ཆེན་པོ་ཕུལ།གསོལ་བ་དྲག་པོ་བཏབ་ནས། བདག་ཤི་མ་ཐག་ཆུ་ཀླུང་ཟློག་བྱེད་དུ་ཉ་རོ་ཧི་ཏར་སྒྱེ་བར་གྱུར་ཅིག་ཅེས་སྨོན་ལམ་བཏབ་སྟེ། ཁང་བཟང་ཁྲུ་སྟོང་པའི་ཁ་ནས་མཆོངས་སོ། །དེ་མ་ཐག་ཏུ་ཆུ་དེར་ཉ་དེར་བརྫུས་ཏེ་སྒྱེས་སོ། །དེ་ནས་མིའི་སྐད་དུ། ཉ་རོ་ཧི་ཏ་ཡིན་པས། ངའི་ཤ་ལོངས་ལ་ཟོ་ཞིག་ཅེས་སྨྲས་པས། ཐམས་ཅད་ཀྱིས་ཤ་བླངས་ཏེ་གཞོགས་གཅིག་གི་ཤ་ཟད་ཙ་ན་གཞོགས་བསྒྱུར་་་་་་་ཅིང་བཅད་པས། གཅིག་ཟོས་ཙ་ན་གཅིག་གི་ཤ་སྒྱེས་ཏེ། དེ་ལྟར་གཞོགས་རེས་མོས་ཀྱིས་ཟོས་པས་ནད་ཐམས་ཅད་ལ་ཕན་ནོ། །དེར་མི་རྣམས་ལ། ཁྱེད་ཀྱི་དོན་དུ་ངས་འདི་ལྟར་བྱས་སོ་ཞེས་སྔར་གྱེ་ལོ་རྒྱུས་གསུངས་ཏེ། ངེད་ཀྱི་དྲིན་ལན་དུ་སྡིག་པ་སྤོངས་373

ལ་དགེ་བ་ཅི་ནུས་སྒྲུབས་ཤིག་གསུངས་པས། དེ་དག་གིས་ཀྱང་བཀའ་བཞིན་སྒྲུབ་བོ། །དེ་ནས་བཟུང་སྟེ་དེ་དག་ངན་འགྲོ་ལོག་པར་མ་ལྷུང་ངོ་གསུངས།ཡང་ཐུབ་པ་འདི་ཉིད་རུས་སྦལ་ཆེན་པོ་ཞིག་ཏུ་འཁྲུངས་་་་་་་པའི་དུས་སུ། ཚོང་པ་ལྔ་བརྒྱ་རྒྱ་མཚོར་ཕྱིན་པས་གྲུ་ཞིག་སྟེ་འཆི་བ་ལ་ཐུག་པ་ལ། རུས་སྦལ་གྱེས་མིའི་སྐད་དུ། ཐམས་ཅད་ང་ལ་ ་ཞོན་ཅིག་ངས་བསྒྲལ་གྱིས་གསུངས་ནས། རྒྱ་མཚོ་ལས་བསྒྲལ་བས་ཐང་ཆད་དེ་མཚོ་མཐར་གཉིད་པས། སྦྲང་བུ་ཀེ་ཏ་ཀ་བརྒྱད་ཁྲིས་ཁོང་གི་ཁྲག་བཞིབས་པས། གཉིད་སད་དེ་བལྟས་པས་སྦྲང་བུ་མང་པོ་འདུག ཆུར་ཕྱིན་པའམ་ས་ལ་འགྲེས་ན། སྦྲང་བུ་མང་པོ་འཆི་བར་འདུག་དགོངས། དེ་ག་ལ་བཞུགས་ཏེ་སྐུ་ཚེ་བཏང་བས། སངས་རྒྱས་པའི་དུས་སུ་སྦྲང་བུ་རྣམས་ལྷ་བརྒྱད་ཁྲིར་གྱུར་ནས། སངས་རྒྱས་ལ་ཆོས་ཉན་པས། དེ་དག་གིས་བདེན་པ་མཐོང་བར་གསུངས། ཡང་རྒྱལ་པོ་གསེར་གྱི་གཙུག་ཏོར་གྱེ་སྲས།གཙུག་ན་ནོར་བུ་ཞེས་བྱ་བར་གྱུར་ཚེ། དབུ་ལ་རིན་པོ་ཆེའི་གཙུག་ཏོར་ཡོད་པ་ལས། བདུད་རྩི་འབབ་ཅིང་། དེ་ལྕགས་ལ་རེག་པས་ལྕགས་རྣམས་གསེར་དུ་བསྒྱུར་ནུས་པ་དེ་བྲམ་ཟེ་སློང་མཁན་ཞིག་ལ་བཅད་ནས་སྦྱིན་པ་དང་། རྒྱལ་པོ་བྱམས་པའི་སྟོབས་སུ་གྱུར་ཚེ། གནོད་སྦྱིན་སྤུན་ལྔ་ལ་སྐུ་ལུས་ཀྱི་ཁྲག་གི་སྦྱིན་374

པ་བཏང་བ་དང་། རྒྱལ་བུ་སྙིང་སྟོབས་ཆེན་པོར་གྱུར་པའི་ཚེ་སྟག་མོ་ལ་སྐུ་ལུས་སྦྱིན་པ་དང་། རྒྱལ་བུ་ཟླ་འོད་དུ་གྱུར་ཚེ་བྲམ་ཟེ་ལ་དབུ་བཅད་ནས་སྦྱིན་པ་སོགས་སློབ་པ་ལམ་གྱི་དུས་སུ་རང་ཡལ་བར་དོར་གཞན་གཅེས་པར་བཟུང་ནས། གཞན་དོན་མཛད་མཛད་ནས་སངས་རྒྱས་པ་ལྟར། རང་གིས་ཀྱང་ཚེ་རབས་ཐམས་ཅད་དུ་བདག་པས་གཞན་གཅེས་ཀྱི་བློས་ལུས་སྲོག་ལོངས་སྤྱོད་ཐམས་ཅད་ཕངས་པ་མེད་པར་བཏང་ནས། མར་གྱུར་འགྲོ་བའི་དོན་ཁོ་ན་ལ་འབད་པར་བྱའོ་སྙམ་པའི་དམ་བཅའ་ཡིད་་་་་་སྨོན་ཡང་ཡང་བྱའོ། །སྒྱེས་བུ་ཆེན་པོའི་རྣམ་རྟོག་བརྒྱད་ནི།བདག་གིས་ནམ་ཞིག་སེམས་ཅན་གྱི་དུཿ ཁ་སེལ་བར་ནུས་སྙམ་ང།་དང་། ནམ་ཞིག་དབུལ་བས་ཉེན་པའི་སེམས་ཅན་རྣམས་འབྱོར་པ་ཆེན་པོ་ལ་འཇོག་ནུས་སྙམ་པ་དང་། ནམ་ཞིག་ཤ་ཁྲག་དང་བཅས་པའི་ལུས་ཀྱིས་སེམས་ཅན་གྱེ་དོན་ནུས་སྙམ་པ་དང་།ནམ་ཞིག་དམྱལ་བར་ཡུན་རིང་དུ་གནས་ནས་ཀྱང་སེམས་ཅན་ལ་ཕན་འདོགས་སྙམ་པ་དང་། ནམ་ཞིག་འཇིག་རྟེན་དང་འཇིག་རྟེན་ལས་འདས་པའི་འབྱོར་པ་ཆེན་པོས་སེམས་ཅན་གྱི་བསམ་པ་རྫོགས་པར་བྱེད་ནུས་སྙམ་པ་དང་། ནམ་ཞིག་སངས་རྒྱས་སུ་གྱུར་ནས་སེམས་ཅན་གྱེ་དུཿ ཁ་ངེས་པར་འབྱེན་ནུས་སྙམ་པ་་་་་་་དང་། སེམས་ཅན་ལ་མི་ཕན་པའི་སྒྱེ་བ་དང་། དོན་དམ་པའི་རོ་375

ལ་གཅིག་ཏུ་སྤྱོད་པ་དང་། སྐྱེ་བོ་ཐམས་ཅད་ལ་སེམ་པར་མི་བྱེད་པའི་ཚིག་དང་། གཞན་ལ་མི་ཕན་པའི་འཚོ་བ་དང་། ལུས་དང་ཤེས་རབ་དང་ནོར་དང་དབང་ཕྱུག་དང་ལྡན་པ་དང་། གཞན་ལ་གནོད་པ་བྱེད་པ་ལ་དགའ་བར་ཚེ་རབས་ཐམས་ཅད་དུ་མ་གྱུར་ཅིག་སྙམ་པ་དང་། སེམས་ཅན་གྱེ་སྡིག་པའི་འབྲས་བུ་བདག་ལ་སྨིན་ཞིང་། བདག་གི་བདེ་བའི་འབྲས་བུ་དེ་དག་ལ་སྨིན་པར་གྱུར་ཅིག་སྙམ་པ་རྣམས་སོ། །ངོ་བོ་རྣམ་རྟོག་ཡིན་ཀྱང་ངོ་མཚར་ཅན་ཡིན་པས་སྒྱེས་བུ་ཆེན་པོ་རྣམས་ཀྱང་བསྒོམ་པར་གསུངས་ན། འོ་སྐོལ་རྣམས་ཀྱིས་ལྟ་ཅི་སྨོས། དེས་ན་འདི་ལ་ནན་ཏན་བྱེད་པ་གཅེས་སོ། །སྔོན་བདག་ཅག་གི་སྟོན་པ་འདི་མཛའ་བོའི་བུ་མོ་རུ་གྱུར་ཚེ།རྒྱ་མཚོར་རིན་ཆེན་ལེན་དུ་ཆས་པས་མས་སྒོ་བཅད་ནས་ཉལ་ཏེ་འགྲོར་མ་བཅུག་པ་ལ་ཁྲོས་ནས་མའི་མགོ་རྐང་པས་ཕུལ་ནས་་་་་་ཕྱིའི་རྒྱ་མཚོར་སོང་དུས་གྲུ་ཞིག ཤིང་ཚལ་ཞིག་ལ་འཇུས་ནས་རྒྱ་མཚོའི་གླིང་ཞིག་ཏུ་སླེབས། ལྕགས་ཁང་ཞིག་གི་ནང་དུ་ཕྱིན་པས་མི་གཅིག་གི་མགོ་ལ་ལྕགས་ཀྱི་འཁོར་ལོ་བསྐོར་ནས་ཀླད་པའི་་་་་་དཀྱིལ་དུ་འབུག་གིན་འདུག འདིས་ཅི་བྱས་པ་ཡིན་དྲིས་པས་མའི་མགོ་ལ་བགོམས་པའི་རྣམ་སྨིན་ཡིན་ཟེར། འོ་ན་ང་ཡང་ལས་ཀྱིས་འདིར་ཁྲིད་སྙམ་པ་དང་། དེ་མ་ཐག་ལྕགས་ཀྱི་འཁོར་ལོ་དེ་376

མགོ་ཐོག་ཏུ་བྱུང་ནས་འཁོར་ཏེ། སྡུག་བསྔལ་གྱིས་གཟིར་ཚེ་དེས་རྐྱེན་བྱས་སེམས་ཅན་ལ་སྙིང་རྗེ་དྲག་པོ་སྐྱེས་ཏེ། ངས་སེམས་ཅན་གྱེ་ཕྱིར་དུ་འཁོར་ལོ་འདི་བཟོད་པར་བྱ་ཡིས། གཞན་གང་གིས་འདི་འདྲའི་ལས་བྱས་པ་རྣམས་འདིར་མ་འོང་ཞིག་བྱས་པས།འཁོར་ལོ་ནམ་མཁའ་ལ་འཕགས་ནས་འདུག་པ་དང་། ཤི་འཕོས་ནས་དགའ་ལྡན་དུ་སྐྱེས་སོ། །ཡང་སྔོན་དེ་བཞིན་གཤེགས་པ་དམྱལ་བའི་ཤིང་རྟ་འདྲེན་པའི་གྱད་དུ་གྱུར་ཚེ། ཤིང་རྟ་དྲང་བའི་རོགས་གཞན་ཞིག་ཡོད་པས་འདྲེན་མ་ནུས་ཚེ། དམྱལ་སྲུང་རྣམས་ཀྱིས་བརྡུངས་པ་ལ་སྙིང་རྗེ་སྐྱེས་ནས། འདིའི་ཐག་པ་ཡང་ངའི་གཉའ་བར་ཐོགས་དང་། བདག་གཅིག་པུས་དྲང་བར་བྱའོ་བྱས་པས། དམྱལ་སྲུང་ན་རེ། ཁྱོད་སྙིང་རྗེ་ཆེ་བ་ཞིག་ཡོད་ཟེར།ལྕགས་ཀྱི་ཐོ་བ་མགོ་ལ་བརྒྱབ་པས། ཁོང་ཚེ་འཕོས་ནས་ལྷར་སྐྱེས་སོ། །དེས་ན་མྱུར་དུ་མཐོ་རིས་ལྷའི་གནས་སུ་སྐྱེ་འདོད་རྣམས་ཀྱིས་ཀྱང་། བདག་པས་གཞན་གཅེས་ཀྱི་བྱང་ཆུབ་ཀྱི་སེམས་ལ་བསླབ་པར་བྱའོ། །ཡང་སྔོན་མི་ནག་མདུང་ཐུང་ཅན་གྱིས་ཚོང་པ་ལྔ་བརྒྱ་གསོད་པའི་བསམ་ངན་སྐྱེས་པ་ན། དེད་དཔོན་སྙིང་རྗེ་ཅན་གྱེ་བསམ་པ་ལ། མི་ལྔ་བརྒྱའི་སྲོག་དང་བྲལ་བ་བྱུང་ན། དེ་རྣམས་སྙིང་རྗེ། དེའི་ལས་དབང་གིས་མི་འདི་དམྱལ་བར་སྐྱེ་ངེས་པས་འདི་ཡང་སྙིང་རེ་རྗེ། དེ་བས་བདག་གིས་377

མི་འདིའི་སྲོག་ཕྲལ་ནས་ང་རང་གཅིག་པུ་དམྱལ་བར་འགྲོ་བར་བྱའོ་སྙམ་ནས། མི་དེ་ཁོ་རང་གིས་མདུང་བསྣུན་ནས་བསད་པས།སྙིང་རྗེ་ཆེན་པོའི་དབང་གིས་བསྐལ་པ་འབུམ་གྱེ་འཁོར་བ་ཕྱིར་བསྙིལ། ཚོགས་རྫོགས་པར་གསུངས། སྔོན་བྲམ་ཟེ་ཁྱེའུ་སྐར་མའི་ཚེ། ལོ་བཞི་ཁྲི་བཞི་སྟོང་དུ་ཚངས་པར་སྤྱད་ནས་བཞུགས་ཚེ། བུ་མོ་ཞིག་ཆགས་པའི་དབང་གིས་སྲོག་འཆད་དུ་ཉེ་བར་གཟིགས་་་་ནས། སྙིང་རྗེ་ཆེན་པོ་སྒྱེས་ཏེ་ཁྱེམ་དུ་ལོ་བཅུ་གཉིས་གནས་ནས་ཡང་ཁྱེམ་ནས་བྱུང་སྟེ། ཚངས་པར་སྤྱད་པས་བསྐལ་པ་ཁྲིའི་འཁོར་བ་ཕྱིར་བསྙིལ་ཏེ་ཚོགས་རྫོགས་པར་གསུངས། དེས་ན་སྲོག་བཅད་པ་དང་མི་ཚངས་སྤྱད་པ་ལ་སོགས་པའི་སྡིག་པས་མི་གོས་པར་འདོད་པས་ཀྱང་། བདག་པས་གཞན་གཅེས་ཀྱི་བྱང་ཆུབ་ཀྱི་སེམས་ལ་བསླབ་པར་བྱའོ། །སྔོན་འཕགས་པ་ཐོགས་མེད་ཀྱིས་རྗེ་བཙུན་བྱམས་པ་བསྒྲུབས་པས་ཉིན་གཅིག་ལམ་ནས་ཁྱེ་མོ་རོ་སྨད་འབུས་གཡེང་བ་ཞིག་གཟིགས་པས། ཤས་མི་བཟོད་པའི་སྙིང་རྗེ་ཆེན་པོ་སྒྱེས། བརླ་ཤ་བཅད་པའི་སྟེང་དུ་འབུ་རྣམས་ལྕེས་ལེན་རྩིས་བྱས་པས་ལས་སྒྲིབ་ཀུན་དག་ནས། རྒྱལ་བ་བྱམས་མགོན་ཞལ་མཇལ། བླ་མ་རྙརྨ་རཀྵི་ཏས་བདག་གཞན་མཉམ་བརྗེས་ཀྱི་བྱང་ཆུབ་ཀྱི་སེམས་ཤུགས་དྲག་པོས་བརླའི་ཤ་བཅད་དེ་ནད་པ་ཞིག་ལ་ཕན་པའི་ཕྱིར་དུ་བྱེན་པས། ཐུགས་རྗེ་ཆེན་378

པོའི་ཞལ་གཟིགས་ཤིང་བྱེན་གྱིས་བརླབས། བླ་མ་བྱམས་པའི་རྣལ་འབྱོར་པས། བདག་གཞན་མཉམ་བརྗེས་བྱང་ཆུབ་ཀྱི་སེམས་འབའ་ཞིག་བསྒོམས་པས། བྱམས་མགོན་ཞལ་གཟིགས་ལུང་བསྟན་ཐོབ། ཇོ་བོ་རྗེས་བདག་པས་གཞན་གཅེས་ཀྱི་བྱང་ཆུབ་ཀྱི་སེམས་རིན་བོ་ཆེ་ཐུགས་དམ་གྱི་མཐིལ་དུ་མཛད་པས། རྗེ་བཙུན་སྒོལ་མ་ལ་སོགས་ལྷག་པའི་ལྷ་མང་པོའི་ཞལ་གཟིགས་་་་་་་ཤིང་རྒྱ་བོད་གཉིས་སུ་འགྲོ་དོན་རྒྱ་ཆེན་པོ་བྱུང་། དེས་ན་ཡི་དམ་ལྷའི་ཞལ་མཐོང་འདོད་པ་དང་། གདུལ་བྱ་འགྲོ་དོན་ཆེ་བར་འདོད་པས་ཀྱང་། བདག་པས་གཞན་གཅེས་ཀྱི་བྱང་ཆུབ་ཀྱི་སེམས་ལ་བསླབ་པར་བྱའོ། །རྗེ་བཙུན་བྱམས་པ་མགོན་པོ་རྒྱལ་པོ་གསེར་མདོག་ཅེས་བྱ་བར་གྱུར་པའི་ཚེ། དེ་བཞིན་གཤེགས་པ་གསེར་བཟང་འོད་ཀྱི་དྲུང་ནས་ཐུགས་བསྐྱེད། དེ་ནས་བསྐལ་པ་བརྒྱད་ཁྲི་བཞི་སྟོང་ལོན་ནས། ཐུབ་པའི་དབང་པོ་རྫ་མཁན་གྱེ་ཁྱེའུ་སྣང་བྱེད་དུ་གྱུར་པའི་ཚེ། དེ་བཞིན་གཤེགས་པ་ཤཱཀྱ་ཐུབ་ཆེན་གྱི་དྲུང་དུ་ཐུགས་བསྒྱེད་པར་གསུངས། ཐུགས་བསྒྱེད་པ་ལ་བྱམས་མགོན་སྔ་ཡང་འཚང་རྒྱ་བ་ལ་ཐུབ་པའི་དབང་པོ་སྔ་བ་ནི་བདག་པས་གཞན་་་་་གཅེས་པའི་བྱང་ཆུབ་ཀྱི་སེམས་རིན་པོ་ཆེ་འདི་ཆེས་ཤུགས་དྲག་ཏུ་བསྒྱེད་པའི་མཐུ་ཡིན་པར་གསུངས། དེས་ན་མྱུར་དུ་མངོན་379

པར་རྫོགས་པར་སངས་རྒྱས་པར་འདོད་པས་ཀྱང་། བདག་པས་གཞན་གཅེས་་ཀྱེ་བྱང་ཆུབ་ཀྱི་སེམས་རིན་པོ་ཆེ་ལ་བསླབ་པར་་་་་་བྱའོ། །དེ་ལྟར་བྱམས་པ་དང་སྙིང་རྗེ་བདག་པས་གཞན་གཅེས་ཀྱི་བྱང་ཆུབ་སེམས་ཀྱིས་ཀུན་ནས་བསླངས་ཏེ། ལུས་དང་ལོངས་སྤྱོད་དགེ་ཚོགས་དང་བཅས་པ་ཐམས་ཅད་བློ་ཡིས་བླངས་ནས་མ་སེམས་ཅན་ཐམས་ཅད་ལ་གཏོང་བའི་ཚུལ་ནི། སྡོང་པོ་བཀོད་པའི་མདོ་ལས། བདག་ཉིད་འགྲོ་བ་ཐམས་ཅད་ཀྱི་ཉེ་བར་འཚོ་བའི་ཡིད་བཞིན་གྱེ་ལུས་སུ་བསྒྱུར། ཞེས་དང་། རྡོ་རྗེ་རྒྱལ་མཚན་གྱི་མདོ་ལས། འབྱུང་བ་ཆེན་པོ་བཞི་ནི་སྒོ་སྣ་ཚོགས་ཚུལ་སྣ་ཚོགས་ནས། སེམས་ཅན་ཐམས་ཅད་ཀྱི་ཉེ་བར་འཚོ་བ་དེ་བཞིན་དུ། བྱང་ཆུབ་སེམས་དཔའི་བདག་ཉིད་ཀྱི་ལུས་ཀྱང་སེམས་ཅན་ཐམས་ཅད་ཀྱི་ཉེ་བར་འཚོ་བའི་གཞིར་བསྒྱུར་ཞེས་དང་། བྱང་ཆུབ་སེམས་དཔའི་ས་ལས། བྱང་ཆུབ་སེམས་དཔའ་དབེན་པར་སོང་སྟེ། ཡིད་ནང་དུ་བསྡུས་ནས་བསམ་པ་དག་ཅིང་སྙིང་ཐག་པ་ནས། དད་པས་ཀུན་ཏུ་རྟོགས་པ་དག་གིས། སྦྱིན་པར་བྱ་བའི་ཆོས་རྣམ་པ་སྣ་ཚོགས་པ་རྒྱ་ཆེན་པོ་དཔག་ཏུ་མེད་པ་དག་མོས་་་་ཤིང་སེམས་ཅན་རྣམས་ལ་སྦྱིན་པ་དག་སྟོབ་པར་བྱེད་དེ། དེས་བྱང་ཆུབ་སེམས་དཔའ་ཚེགས་ཆུང་ངུས་ཚོགས་དཔག་ཏུ་མེད་པ་འཕེལ་བར་འགྱུར་རོ། །དེ་ནི་བྱང་ཆུབ་སེམས་དཔའ་ཤེས་རབ་380

དང་ལྡན་པའི་སྦྱིན་པའོ། །ཞེས་གསུངས་པ་ལྟར་གང་ལ་གང་འདོད་ཀྱི་རྣམ་པར་བློས་སྤྲུལ་ནས་གཏོང་བ་ཡིན། དེ་ལ་དང་པོ་ལུས་གཏོང་བའི་དམིགས་པ་ནི། ཡོངས་འཛིན་རིན་པོ་ཆེའི་ཞལ་ནས། རང་གི་ལུས་ཡིད་བཞིན་གྱི་ལུས་ཀྱི་རྣམ་པར་བསམ་ལ།ཐོག་མར་ཚེ་འདིའི་མ་གསལ་བཏབ་སྟེ། དེ་ལ་བྱམས་པ་དང་སྙིང་རྗེས་ཀུན་ནས་བསླངས་ཏེ། རང་གི་ལུས་རང་འདོད་ལ་ལྟོས་པ་མེད་པར་མ་ལ་བཏང་བས། ལུས་དེ་ལས་གང་ལ་གང་འདོད་ཀྱི་དངོས་པོ་ཐམས་ཅད་བྱུང་ནས། མ་རྒན་དེའི་ལུས་ཀྱི་ཉེས་སྐྱོན་ཐམས་ཅད་དག་ནས་མཐོ་རིས་ཀྱི་ཡོན་ཏན་བདུན་དང་ལྡན་་་་་་་པའི་ལུས་ཕུན་སུམ་ཚོགས་པ། ནད་ལ་སོགས་པའི་སྐྱོན་རྣམ་པ་ཀུན་ནས་མེད་ཅིང་། ལྷའི་ལུས་ལྟ་བུར་བཟང་ཞིང་ཡོན་ཏན་ཐམས་ཅད་དང་ལྡན་པ་ཞིག་ཏུ་གྱུར། ལུས་དེ་ལ་དགོས་པའི་ལོངས་སྤྱོད་ཐམས་ཅད་ཀྱང་བསམ་པ་བཞིན་དུ་གྲུབ་སྟེ་ཆོས་་་་་་་བསྒྲུབ་པའི་ཕྱི་ནང་གི་མཐུན་རྐྱེན་ཐམས་ཅད་ཚང་། སེམས་རྒྱུད་ལ་བྱམས་སྙིང་རྗེ་བྱང་ཆུབ་ཀྱི་སེམས་ཕྱིན་དྲུག་བསྡུ་བཞི་ལ་་་་་་་་་སོགས་པ་ལམ་ཐམས་ཅད་རྫོགས་ཏེ། ལུས་གཟུགས་ཀྱི་སྐུ་དང་སེམས་ཆོས་སྐུའི་རང་བཞིན་དུ་གྱུར་པར་བསམ་མོ། །དེ་ནས་རང་གི་ཕ་ལ་ཡང་དམིགས་ནས་དེ་བཞིན་དུ་སྦྱར་ཏེ་གཏོང་བའི་་་་་་་་་སེམས་བསྒོམས། དེ་ནས་ཉེ་འབྲེལ་གཞན་རྣམས་ལ་དེ་བཞིན་དུ་381

བསྒོམས། དེ་ནས་རང་གི་ཉེ་འཁོར་གྱི་སེམས་ཅན་རྣམས་ལ་དེ་བཞིན་དུ་བསྒོམས། དེ་ནས་རིམ་གྱེས་རྒྱ་ཇེ་ཆེར་བཏང་སྟེ་འཛམ་བུའི་གླིང་གི་སེམས་ཅན་རྣམས་དང་། གླིང་བཞིའི་སེམས་ཅན་རྣམས་དང་། དེ་ནས་སྟོང་དང་པོ། དེ་ནས་སྟོང་གཉིས་པ། དེ་ནས་སྟོང་གསུམ་པ། མཐར་སེམས་ཅན་ཐམས་ཅད་ལ་དམིགས་པ་གོང་བཞིན་བྱས་ལ་གཏོང་བ་བསྒོམས།ཡང་རེས་འགའ་དམྱལ་བ་མནར་མེད་ནས་བཟུང་སྟེ་རིམ་་་་་གྱིས་སེམས་ཅན་ཐམས་ཅད་ལ་ལུས་གཏོང་བའི་དམིགས་པ་་་་་་་་སྦྱོངས། དེའི་ཚུལ་ནི། རང་གི་ལུས་ཡིད་ཀྱི་རྣམ་པ་ལས་ལུས་དཔག་ཏུ་མེད་པ་སེམས་ཅན་གྱི་གྲངས་དང་མཉམ་པ་སྤྲུལ་ནས།ཡང་སོས་ལ་སོགས་པའི་ཚ་དམྱལ་བརྒྱད། ཆུ་བུར་ཅན་ལ་སོགས་པའི་གྲང་དམྱལ་བརྒྱད། ཉི་ཚེ་བ་དང་ཉེ་འཁོར་བའི་སེམས་ཅན་དམྱལ་བ་ཇི་སྙེད་ཡོད་པ་རྣམས་ལ་བཏང་བས། དེ་ཐམས་ཅད་གསེར་འགྱུར་གྱེ་རྩིས་ལྕགས་གསེར་དུ་བྱེད་པ་ལྟར་སྐད་ཅིག་ལ་དམྱལ་བའི་ལུས་འགྱུར་ནས། འཕགས་པའི་ནོར་བདུན་གྱེས་ཕྱུག་པའི་མཐོ་རིས་ཡོན་ཏན་བདུན་ལྡན་གྱི་དལ་འབྱོར་གྱི་ལུས་ཤ་སྟག་ཐོབ་པར་བསམ་མོ། །ཡིད་བཞིན་གྱི་ནོར་བུ་རིན་པོ་ཆེ་ལས་ཟས་གོས་སོགས་གང་ལ་ཅི་འདོད་པར་འབྱུང་བ་ལྟར་ཡིད་བཞིན་གྱིས་ལུས་ལས་དམིགས་ཡུལ་དེ་དག་ལ་ཁ་ཟས་རོ་བརྒྱ་བ།382

གོས་སྟོང་ཕྲག་བརྒྱ་བ།ཁང་པ་བརྩེགས་པ་ལྔ་བརྒྱ་བ་དང་། སྨོན་ལམ་གཅིག་ཏུ་བྱས་པའི་གྲོགས་ཕུན་སུམ་ཚོགས་པ་སྟེ། གང་གིས་ལོངས་སྤྱོད་པའི་རྟེན། ཡུལ་གང་ལ་ལོངས་སྤྱོད་པའི་ལོངས་སྤྱོད།གང་ལྷན་ཅིག་ལོངས་སྤྱོད་པའི་འཁོར་ཕུན་སུམ་ཚོགས་པ་རྣམས་ཐོབ་ཅིང་། དེ་ཐམས་ཅད་ཀྱང་ཐེག་པ་ཆེན་པོ་དམ་པའི་ཆོས་སྒྲུབ་པའི་མཐུན་རྐྱེན་དུ་གྱུར་པར་བསམ་མོ། །དེ་བཞིན་དུ་ཕྱིའི་རྐྱེན་གཙོ་བོ་ཇེག་པ་ཆེན་པོའི་དགེ་བའི་བཤེས་གཉེན་་་་་་་་་་མཚན་ཉིད་དང་ལྡན་པས་དགྱེས་བཞིན་དུ་རྗེས་སུ་འཛིན་པ།གང་ལ་ཐོས་བསམ་བྱ་བའི་གཞི་མདོ་སྔགས་ཀྱི་གསུང་རབ་ལ་་་་་་སོགས་ཕྱིའི་རྐྱེན་རྣམས་དང་། ནང་གི་རྐྱེན་དད་པ་སོགས་འཕགས་པའི་ནོར་བདུན། དབང་པོ་ལྔ། སྟོབས་ལྔ་ཛུ་འཕྲུལ་གྱི་རྐང་པ་བཞི་བྱང་ཆུབ་ཀྱི་ཡན་ལག་བདུན། འཕགས་ལམ་ཡན་ལག་བརྒྱད། ལམ་བསླབ་པ་རིན་པོ་ཆེ་གསུམ། བྱམས་སྙིང་རྗེ་བྱང་ཆུབ་ཀྱི་སེམས་རྒྱུད་ལ་སྒྱེས་ཏེ་སྤྱོད་པ་ཕ་རོལ་ཏུ་ཕྱིན་པ་་་་་་་དྲུག་སྤྱད་པས། ཚོགས་གཉིས་མཐར་ཕྱིན་ཏེ་སངས་རྒྱས་ནས་ཐམས་ཅད་ཀྱང་སེམས་རྒྱུད་ཆོས་སྐུའི་བདེ་བ་དང་ལྡན་པར་་་་་་་བསམ་མོ། །དེ་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་མུ་མེད་པ་ན། ཡི་དྭགས་ཀྱི་རིགས་སུམ་ཅུ་སོ་དྲུག་གིས་བསྡུས་པའི་སེམས་ཅན་ཇི་སྙེད་ཡོད་པ་རྣམས་ལ་ལུས་་་་་་་་་་383

བཏང་བས། སྔར་བཞིན་དེ་དག་སོ་སོའི་ལུས་སེམས་ཀྱི་ཉེས་སྐྱོན་དང་གདུང་བ་རྣམས་ཞི་ཞིང་སྒྲིབ་གཉིས་དག་སྟེ། སངས་རྒྱས་ནས་ཆོས་སྐུའི་བདེ་བ་དང་ལྡན་པར་བསམ་མོ། །དེ་བཞིན་དུ་འཇིག་རྟེན་གྱེ་ཁམས་ན་དུད་འགྲོ་བྱིང་ན་གནས་པ་རྣམས་དང་ཁ་ཐོར་བ་རྣམས་ལ་བཏང་བས། དེ་དག་སོ་སོའི་ལུས་སེམས་ཀྱི་ཉེས་སྐྱོན་དང་གདུང་བ་རྣམས་ཞི་ཞིང་སྒྲིབ་གཉིས་དག་སྟེ།སངས་རྒྱས་ནས་ཆོས་སྐུའི་བདེ་བ་དང་ལྡན་པར་བསམ་མོ དེ་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་ན་གླིང་བཞི་གླིང་་་་ཕྲན་བརྒྱད་ན་མི་ཁོམ་པའི་སྐྱེ་གནས་སུ་སོང་བའི་མིའི་འགྲོ་བ་་་་་དང་། གཞན་ཡང་ཚེ་དེ་ལ་ཐར་ལམ་བསྒྲུབ་པའི་སྐལ་བ་མེད་པ་རྣམས་ལ་ལུས་བཏང་བས། སྔར་བཞིན་དེ་དག་སོ་སོའི་ལུས་སེམས་ཀྱི་ཉེས་སྐྱོན་དང་གདུང་བ་རྣམས་ཞི་ཞིང་སྒྲིབ་གཉིས་་་་་་་དག་སྟེ། སངས་རྒྱས་ནས་ཆོས་སྐུའི་བདེ་བ་དང་ལྡན་པར་བསམ་མོ། །ཚེ་དེ་ལ་ཐར་ལམ་སྐྱེ་བའི་སྐལ་བ་དང་ལྡན་པའི་མི་རྣམས་ལ་ལུས་བཏང་བས། ལམ་བསྒྲུབ་པའི་ཕྱིའི་རྐྱེན་རྣམས་དང་ནང་གི་བསམ་པའི་རྐྱེན་ཐམས་ཅད་ཚང་ནས་སྔར་ལྟར་སངས་རྒྱས་པར་བསམ་མོ། །དེ་བཞིན་དུ་རྒྱལ་ཆེན་རིགས་བཞི་ལ་སོགས་པའི་འདོད་ལྷ་རིགས་དྲུག ཚངས་རིས་ནས་འབྲས་བུ་ཆེ་བའི་བར་གྱེ་གཟུགས་ཁམས་གནས་རིགས་བཅུ་བདུན། གཟུགས་མེད་སྐྱེ་384

མཆེད་མུ་བཞི་ན་གནས་པའི་སེམས་ཅན་རེ་རེ་ལའང་ལུས་ཚང་བ་རེ་རེ་བཏང་བས། སྔར་བཞིན་དེ་དག་སོ་སོའི་ཉེས་སྐྱོན་དང་སྒྲིབ་གཉིས་དག་ནས་རིམ་གྱེས་སངས་རྒྱས་པར་བསམ། སྲིད་པ་བར་མ་དོ་ན་གནས་པའི་སེམས་ཅན་རྣམས་ལ་བཏང་བས་དེ་་་་་་དག་སོ་སོའི་ལུས་སེམས་ཀྱི་ཉེས་སྐྱོན་དང་གདུང་བ་རྣམས་ཞི་་་་་་ཞིང་སྒྲིབ་གཉིས་དག་སྟེ། སངས་རྒྱས་ནས་ཆོས་སྐུའི་བདེ་བ་དང་ལྡན་པར་བསམ་མོ། །ཡང་རེས་འགའ་ནི་ཤར་ལ་སོགས་པ་ཕྱོགས་མཚམས་ཀྱིས་ཕྱེ་བའི་སེམས་ཅན་རྣམས་ལ་རིམ་གྱེས་གཏང་བར་བྱ་སྟེ། འདི་ལྟར་ཤར་ཕྱོགས་ཀྱི་འཇིག་རྟེན་གྱེ་ཁམས་གངྒཱའི་ཀླུང་གི་བྱེ་མ་སྙེད་ན་སེམས་ཅན་ཇི་སྙེད་ཡོད་པ་རྣམས་ལ་ལུས་བཏང་ལ་རིམ་གྱིས་སྔར་བཞིན་སངས་རྒྱས་པར་བསམ། དེ་བཞིན་དུ་ཕྱོགས་མཚམས་ལྷག་མ་རྣམས་ལའང་འདྲ་བར་ཤེས་པར་བྱའོ། །དེ་ལྟར་སེམས་ཅན་ལ་རང་གི་ལུས་གཏོང་བའི་ཚུལ་སྒོ་སྣ་་་་་་ཚོགས་ནས་སྦྱང་སྟེ་རེས་འགའ་རང་གི་ལུས་དཔག་ཏུ་མེད་པ་་་་་་སྤྲུལ་ནས་སེམས་ཅན་རེ་རེ་ལའང་བཏང་བས་གང་ལ་གང་་་་་་་་་་འདོད་ཀྱིས་ཚིམ་པར་བསམ། རེས་འགའ་ལུས་གཅིག་པུ་འདི་ལས་གང་ལ་གང་འདོད་ཀྱི་དངོས་པོ་དཔག་ཏུ་མེད་པ་སྤྲུལ་ནས་སེམས་ཅན་རྣམས་ལ་གཏོང་། དེ་ལྟར་སེམས་ཅན་ཐ་མལ་པ་རྣམས་ལ་ལུས་གཏོང་བའི་དམིགས་པ་སྦྱངས་ནས་ལམ་ཞུགས་ཀྱི་385

གང་ཟག་རྣམས་ལ་རང་གིས་ལུས་གཏོང་བའི་ཚུལ་ནི། ཐེག་པ་དམན་པའི་གང་ཟག་རྣམས་ལ་རང་གི་ལུས་ཡིད་བཞིན་གྱེ་ལུས་ཀྱི་རྣམ་པར་བསྒྱུར་ནས་རེ་རེ་ལ་ལུས་རེ་རེ་ཕུལ་བས། ཐེག་དམན་གྱེ་ལམ་དུ་ཞུགས་པའི་ཉན་རང་དེ་རྣམས་ཀྱི་ཉེས་སྐྱོན་་་་་་ཐམས་ཅད་སྐད་ཅིག་ལ་དག་ནས། སྐུ་ལུས་གཟུགས་ཀྱི་སྒུར་གྱུར།ཐུགས་རྒྱུད་ཀྱི་སྒྲིབ་པ་དང་གནས་ངན་ལེན་ཐམས་ཅད་སྐད་་་་་་་ཅིག་ལ་དག ཐེག་པ་ཆེན་པོའི་ས་ལམ་རྫོགས་ཏེ་ཐུགས་ཆོས་ཀྱི་སྒུར་གྱུར་པར་བསམ། དེ་བཞིན་དུ་ཐེག་པ་ཆེན་པོའི་ཚོགས་ལམ་་ནས་ས་བཅུ་བའི་བར་གྱི་བྱང་ཆུབ་སེམས་དཔའ་རྣམས་ལ་རང་གི་ལུས་ཡིད་བཞིན་གྱེ་ལུས་ཀྱི་རྣམ་པར་བློས་སྤྲུལ་ནས་ཕུལ་བས།སེམས་དཔའ་ཆེན་པོ་དེ་དག་གི་སྐུ་ལུས་དང་ཐུགས་རྒྱུད་ལ་ཉེས་སྐྱོན་ཕྲ་མོ་ཡོད་པ་ཐམས་ཅད་དག ཚོགས་གཉིས་མྱུར་དུ་རྫོགས་ཏེ། སྐུ་མཚན་དཔེས་སྤྲས་པའི་གཟུགས་སྐུ་དང་། ཐུགས་ཆོས་སྒུར་གྱུར་པར་བསམ་མོ། །དེ་ནས་རྩ་བརྒྱུད་ཀྱི་བླ་མ་དམ་པ་རྣམས་དང་། ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་མུ་མེད་པ་ན་བཞུགས་པའི་སངས་རྒྱས་བཅོམ་ལྡན་འདས་རྣམས་ལ་སྔར་བཞིན་དུ་རང་གི་ལུས་ཡིད་བཞིན་གྱི་ལུས་ཀྱི་རྣམ་པ་དཔག་ཏུ་མེད་པར་བསམས་ཏེ་ཕུལ་བས། དེ་དག་རེ་རེའི་དྲུང་དུའང་ལུས་དུ་མར་སྤྲུལ། ལུས་རེ་རེ་ལ་མགོ་དཔག་ཏུ་མེད་པ་དང་།386

མགོ་རེ་རེ་ལ་ལྕེ་དཔག་ཏུ་མེད་པར་བློས་སྤྲུལ་ཏེ། རྒྱུ་དང་འབྲས་བུའི་ཡོན་ཏན་ལས་བརྩམས་ཏེ་ངག་གིས་བསྟོད་དབྱངས་བརྗོད་པ་དང་། ཡིད་ཀྱིས་དད་པ་བསྒོམ་ཞིང་ལུས་ཀྱིས་ཕྱག་འཚལ་བ་དང་། ཡིད་བཞིན་གྱེ་ལུས་ལས་མཆོད་པའི་ཚོགས་རབ་འབྱམས་བསམ་གྱེས་མི་ཁྱབ་པ་བྱུང་བར་བསམས་ཏེ་ཕུལ་བས། དེ་རྣམས་ཀྱིས་ཐུགས་རྒྱུད་ལ་ཟག་པ་མེད་པའི་བདེ་བ་ཆེན་པོ་འཁྲུངས་་་་་་པར་བསམ་ཞིང་། ཕྱོགས་བཅུའི་ཞིང་ན་མཆོག་གི་སྤྲུལ་པའི་སྐུ་མྱ་ངན་ལས་འདའ་བའི་ཚུལ་སྟོན་དུ་ཉེ་བ་རྣམས་ལ། རང་གི་ལུས་སྔར་ལྟར་ཕུལ་ཞིང་གསོལ་བ་བཏབ་པས། མྱ་ངན་ལས་མི་འདའ་བར་བསྐལ་པའི་བར་དུ་བཞུགས་ནས་ཆོས་འཁོར་བསྐོར་བར་་་་་བསམ། རང་གི་བླ་མ་དངོས་སུ་བཞུགས་པ་རྣམས་ལ་ལུས་སྔར་བཞིན་ཕུལ་བས། སྐུ་ཚེ་མཛད་པ་འཕྲིན་ལས་དང་བཅས་པ་རྒྱ་ཆེར་འཕེལ་བར་བསམ་མོ། །ཡང་རང་གི་ལུས་ཡིད་བཞིན་གྱི་ལུས་ཀྱི་རྣམ་པ་དཔག་ཏུ་མེད་པར་སྤྲུལ་ནས་སྣོད་ཀྱི་འཇིག་རྟེན་་་་་་་་་རྣམས་ལ་གཏང་བར་བྱ་སྟེ། དེ་ཡང་ཕྱོགས་བཅུའི་འཇིག་རྟེན་གྱེ་ཁམས་མཐའ་ཡས་མུ་མེད་སྣོད་ཀྱི་ཞིང་རྣམས་ལ་བཏང་བས།སྣོད་ཀྱི་འཇིག་རྟེན་གྱེ་མི་གཙང་བ་སྡོང་དུམ་ཚེར་མ། གྱོ་མོ།གསེག་མ། ངམ་གྲོག གཡང་ས་ལ་སོགས་པའི་སྣོད་ཀྱི་སྐྱོན་ཐམས་ཅད་དག་ཅིང་གནས་འགྱུར་ཏེ། འཇིག་རྟེན་གྱེ་ཁམས་ཐམས་387

ཅད་ཀྱང་རིན་པོ་ཆེ་སྣ་ཚོགས་ཀྱི་རང་བཞིན་ལག་མཐིལ་ལྟར་་་་་་མཉམ་པ་ཐ་གྲུ་ཆེ་བ། ཡངས་པ། རེག་ན་འཇམ་ཞིང་བདེ་བ། དྲི་མ་མེད་ཅིང་འོད་གསལ་བ་ཙན་དན་སྦྲུལ་གྱི་སྙིང་པོའི་དྲི་བསུང་་དང་ལྡན་པ། ལྷའི་མེ་ཏོག་སྣ་ཚོགས་གཅལ་དུ་བཀྲམ་པ། མཐའ་རིན་པོ་ཆེའི་ཕ་གུ་དང་རྩིག་པ། གསེར་དང་། དངུལ་དང་། མུ་ཏིག་གི་ཕྱེ་མ་གྲམ་བུར་བདལ་བ། ཨུཏ་པ་ལ་དང་། ཀུ་མུ་ད་དང་།པདྨ་འགྱིང་ཞིང་ལྡེམ་པས་ཁེབས་པ། ཆུ་བྱ་སྣ་ཚོགས་སྐད་སྙན་པར་སྒྲོགས་པ་དགའ་ཞིང་འཕྱོ་ལ་ལྡིང་བས་བརྒྱན་པའི་ཡན་་་་་་་ལག་བརྒྱད་དང་ལྡན་པའི་མཚོ་དང་། རྫིང་དང་ལྟེང་ཀ་དག་གིས་མཛེས་པར་བྱས་པ་སོགས་དག་པའི་ཞིང་ཕུན་སུམ་ཚོགས་པར་་་་གྱུར་ཏེ། སངས་རྒྱས་བྱང་སེམས་འཕགས་པའི་ཚོགས་རྣམས་ལ་མཆོད་པའི་སྤྲིན་གྱེ་ཕུང་པོ་ཆེན་པོ་བསམ་གྱེས་མི་ཁྱབ་པར་བྱུང་བར་བསམ་ཞིང་། ཞིང་དེ་དག་ན་ཡོད་པའི་བཅུད་ཀྱི་སེམས་ཅན་རྣམས་ལ་དེ་ལྟ་བུའི་ཕུན་སུམ་ཚོགས་པའི་འབྱོར་པ་དེ་དག་ང་་་་་རྒྱལ་དང་རྒྱགས་པ་དང་དྲེགས་པའི་རྐྱེན་དུ་སྐད་ཅིག་ཀྱང་མི་་་་་་འགྲོ་ཞིང་། བྱང་ཆུབ་སྒྲུབ་པའི་མཐུན་རྐྱེན་ཤ་སྟག་ཏུ་གྱུར་པར་བསམས་ཏེ། འདི་ནི་སངས་རྒྱས་ཀྱི་ཞིང་སྦྱོང་དུ་ཡང་འགྱུར་བས་གལ་ཆེའོ། །དེ་ལྟར་ལུས་གཏོང་བའི་དམིགས་པ་སྦྱངས་ནས།ལོངས་སྤྱོད་གཏོང་བའི་དམིགས་པ་སྦྱོང་བ་ནི། ཟས་གོས་གནས་388

ཁང་འཁོར་གཡོག་སོགས་གང་ལ་གང་འདོད་ཀྱི་ལོངས་སྤྱོད་་་་་་་་བསམ་གྱིས་མི་ཁྱབ་པ་བློས་སྤྲུལ་ནས། ཐོག་མར་རང་གི་མ་ནས་བཟུང་། མཐར་སེམས་ཅན་ཐམས་ཅད་ཀྱི་བར་གོང་བཞིན་བཏང་བས། འཇིག་རྟེན་དང་འཇིག་རྟེན་ལས་འདས་པའི་ལོངས་སྤྱོད་བསམ་གྱེས་མི་ཁྱབ་པ་ཡུལ་དེ་དག་རེ་རེ་ལའང་ཆ་་་་་ཚང་བ་རེ་བྱུང་ཞིང་། དེ་དག་ཀྱང་ཚོགས་རྫོགས་པའི་མཐུན་རྐྱེན་ཤ་སྟག་ཏུ་གྱུར་ནས། དེའི་རྐྱེན་གྱིས་མྱུར་དུ་ཚོགས་རྫོགས་ནས་སངས་རྒྱས་པར་བསམ། དེ་ནས་ལམ་ཞུགས་ཉན་རང་རྣམས་དང་བྱང་ཆུབ་སེམས་དཔའ་རྣམས་ལ་ལོངས་སྤྱོད་བསམ་གྱིས་མི་ཁྱབ་པར་སྤྲུལ་ཏེ།སྔར་ལྟར་འབུལ་བའི་དམིགས་པ་བྱེད། དེ་ནས་རྩ་བརྒྱུད་ཀྱི་བླ་མ་རྣམས་དང་ཕྱོགས་བཅུའི་སངས་རྒྱས་རྣམས་ལ་ལོངས་སྤྱོད་བསམ་གྱེས་མི་ཁྱབ་པ་བློས་སྤྲུལ་ནས་འབུལ་ཞིང་དམིགས་པ་སྔར་ལྟར་བྱེད། དེ་ནས་དགེ་རྩ་གཏོང་བའི་དམིགས་པ་སྦྱོང་བ་ནི། རང་གིས་དུས་གསུམ་དུ་བསགས་པ་དང་གསོག་པར་འགྱུར་བའི་དགེ་བའི་རྩ་བ་ཐམས་ཅད་དམིགས་ཡུལ་དུ་་་་་་་བྱས་ལ། ཚེ་འདིའི་མ་ནས་བཟུང་མཐར་སེམས་ཅན་ཐམས་ཅད་ཀྱི་བར་ལ་གཏོང་ཚུལ་གོང་ལྟར་བྱེད། དེ་ནས་ཉན་རང་རྣམས་དང་བྱང་སེམས་རྣམས་དང་། རྩ་བརྒྱུད་ཀྱི་བླ་མ་རྣམས་དང་སངས་རྒྱས་རྣམས་ལའང་གོང་ལྟར་འབུལ་བའི་དམིགས་པ་་་་་་་་་389

སྦྱོངས། དེ་ལྟར་རང་གི་ལུས་ལོངས་སྤྱོད་དགེ་རྩ་རྣམས་གཞན་ལ་གཏོང་བའི་དམིགས་པ་སྦྱོང་བ་ནི། བྱང་ཆུབ་སེམས་དཔའི་སྤྱོད་པ་རྨད་དུ་བྱུང་བ་ཡིན་པས་ཐེག་པ་ཆེན་པོའི་མདོ་སྡེ་རྣམས་སུ་རྒྱ་ཆེར་བསྔགས་ཤིང་། དེའི་ནང་ནས་ཀྱང་དགེ་རྩ་གཏོང་བ་འདི་ཤིན་ཏུ་གལ་ཆེ་བར་གསུངས། དེ་ནས་གཞན་གྱི་སྡུག་བསྔལ་ལེན་པ་ལ་འཇུགདེ་ཡང་གཞན་གྱེ་སྡུག་བསྔལ་བླངས་ནས་མི་མངོན་པར་་་་་་་་བྱེད་པའམ། རང་གི་ཕུང་པོ་ལས་ལོགས་སུ་གཞན་ཞིག་ཏུ་འཇོག་པ་ལྟ་བུ་མིན་གྱེས། རང་གི་སྙིང་གི་ནང་དུ་ལེན་པ་ཡིན་པས། མ་རྒན་སེམས་ཅན་གྱེ་རྒྱུ་ཀུན་འབྱུང་དང་འབྲས་བུ་སྡུག་བསྔལ་་་་་་་ཐམས་ཅད་མ་ལུས་པ་བླངས་ཏེ། རང་གི་སྙིང་གི་ནང་དུ་གཅེས་འཛིན་གནས་པའི་མགོ་ཐོག་ཏུ་བབས་པའི་མོས་པ་བྱ་གསུངས།དེ་ལྟར་མི་འདོད་པ་མཐའ་དག་བདག་གཅེས་འཛིན་གྱེ་ཐོག་ཏུ་སྤུངས་པས། གཅེས་འཛིན་འགོང་པོ་སྐད་ཅིག་ཉིད་ལ་བརླག་པར་བསམ། ལེན་པ་བསྒོམ་པ་འདིའི་སྐབས་སུ་ཡང་སྔར་བཤད་པ་ལྟར། རང་གི་ཚེ་འདིའི་མ་ནས་མཐར་སེམས་ཅན་ཐམས་ཅད་ཀྱི་བར་རིམ་གྱེས་ལེན། ཡང་རེས་འགའ་དམྱལ་བ་པ་རྣམས་ནས་བཟུང་རིམ་གྱིས་ལེན་ཏེ། ཚ་དམྱལ་བ་རྣམས་ལ་ལྕགས་སྲེག་གི་ས་གཞིར་མེས་སྲེག་པ་དང་། མཚོན་གྱིས་གཏུབ་པ་དང་། ཟངས་390

ཞུན་ཁར་ལྡུག་པ་ལ་སོགས་པ་ཚ་བའི་སྡུག་བསྔལ་ཇི་སྙེད་ཅིག་་་་་ཡོད་པ་རྣམས་དང་། གྲང་དམྱལ་བ་རྣམས་ལ་ལུས་འཁྱག་རོམ་གྱི་སྦུབས་སུ་ཆུད་པ་དང་། གྲང་བས་ཉེན་ཏེ་ལུས་དུམ་བུ་སྟོང་དུ་གས་པ་སོགས་གྲང་བའི་སྡུག་བསྔལ་ཇི་སྙེད་ཅིག་ཡོད་པ་རྣམས་བསམས་ཏེ། བཟོད་གླགས་མེད་པར་སྙིང་རྗེ་བསྒྱེད་ནས་བདག་གི་མ་རྒན་འདི་རྣམས་འདི་ལྟར་དུ་ཉམ་ཐག་པ་སྙིང་རེ་རྗེ། སྡུག་བསྔལ་འདི་ཐམས་ཅད་བདག་གིས་བླང་ལ་འདི་རྣམས་ད་ལྟ་་་་་་་ཉིད་དུ་ཐར་པར་བྱའོ་སྙམ་དུ་སྙིང་རྗེ་དང་ལྷག་བསམ་ཤུགས་་་་་་དྲག་པོས་དམྱལ་བའི་གནས་ཀྱི་སྡུག་བསྔལ་ཐམས་ཅད་རང་གི་་་་ཕུང་པོའི་སྟེང་དུ་བླངས་པས། དམྱལ་བ་པ་དེ་དག་ཐམས་ཅད་སྦུག་བསྔལ་དང་བྲལ་ཉོན་མོངས་པ་ཐམས་ཅད་ཞི། ལུས་གནས་འགྱུར་ཏེ་མཚན་དཔེས་བརྒྱན་པའི་ལུས་སུ་གྱུར། སེམས་ཆོས་སྐུར་གྱུར་པར་བསམས་ཤིང་དེ་ལྟར་གྱུར་ན་དགའ་བའི་འདུན་པ་དྲག་པོ་བྱའོ། །དེ་བཞིན་དུ་ཡི་དྭགས། དུད་འགྲོ། ལྷ་མ་ཡིན།མིའི་འགྲོ་བ། འདོད་ལྷ་རིགས་དྲུག གཟུགས་མེད་ཀྱི་ལྷ་རྣམས་ལ་སོ་སོའི་སྡུག་བསྔལ་ཇི་ལྟར་ཡོད་པ་རྣམས་བསམ་ལ། སྡུག་བསྔལ་དེ་དང་དེ་དག་ལས་མྱུར་དུ་གྲོལ་ན་ཅི་མ་རུང་སྙམ་པ་དང་། སྡུག་བསྔལ་དེ་དང་དེ་དག་ཐམས་ཅད་བདག་གི་ཕུང་པོ་འདིའི་སྟེང་དུ་བླངས་ནས། དེ་དག་མྱུར་དུ་ཐར་པར་བྱའོ་སྙམ་དུ་སྙིང་རྗེ་391

དང་ལྷག་བསམ་ཤུགས་དྲག་ཏུ་བསྐྱེད་ནས། དེ་དག་གི་སྡིག་སྡུག་རྣམས་རང་ལ་བླངས་པས་དེ་དག་སྡིག་སྡུག་ཐམས་ཅད་དང་་་་་་་བྲལ་ནས། སངས་རྒྱས་པར་བསམས་ཤིང་དེ་ལྟར་གྱུར་ན་དགའ་བའི་འདུན་པ་དྲག་པོ་བྱ། དེ་ནས་ཉན་རང་རྣམས་ཀྱི་སྐུ་ལུས་ལ་ཡོད་པའི་ནད་དང་རྒས་པའི་སྡུག་བསྔལ་ལ་སོགས་པ་རྣམས་་་་་་་དང་། ཐུགས་རྒྱུད་ཀྱི་གནས་ངན་ལེན་དང་བག་ཆགས་ཐམས་ཅད་རང་ལ་བླངས་པས། དེ་དག་གི་སྐུ་ལུས་སྐད་ཅིག་ལ་གནས་འགྱུར་ནས་གཟུགས་ཀྱི་སྐུ་དང་། ཐུགས་ཆོས་ཀྱི་སྐུར་གྱུར་ནས་སངས་རྒྱས་པར་བསམ། དེ་ནས་བྱང་ཆུབ་སེམས་དཔའ་རྣམས་་་ཀྱི་ཐུགས་རྒྱུད་ལ་ཡོད་པའི་ཤེས་སྒྲིབ་ཕྲ་མོ་ཚུན་ཆད་རང་གི་རྒྱུད་ལ་ཚུར་བླངས་པས། སེམས་དཔའ་ཆེན་པོ་དེ་རྣམས་སྐད་ཅིག་ལ་སངས་རྒྱས་པར་བསམ། དེ་ནས་སྣོད་ཀྱི་འཇིག་རྟེན་གྱི་ངམ་གྲོག་དང་གཡང་ས་ལ་སོགས་པ། ལས་དབང་གིས་བྱུང་བའི་སྐྱོན་ཐམས་ཅད་རང་གི་ཕུང་པོ་འདིའི་སྟེང་དུ་བླངས་པས། སྣོད་ཀྱི་ཉེས་སྐྱོན་ཐམས་ཅད་དག་ནས་དག་པའི་ཞིང་ལྟ་བུར་གྱུར་པར་བསམ་གསུངས། མདོར་བསྡུ་ན་རྒྱལ་སྲས་རིན་པོ་ཆེས། ཐོག་མར་རང་གི་རྩ་བའི་མ་གསལ་བར་དམིགས་ཏེ། འདིས་བདག་ལྟོ་བ་ན་གནས་པ་ནས་བཟུང་སྟེ། ཆུད་མ་ཟོས་པར་བསྐྱངས་པས་སངས་རྒྱས་ཀྱི་བསྟན་པ་དང་མཇལ་ཞིང་། ལམ་སྒྲུབ་ཏུ་བྱུང་བས་ཤིན་392

ཏུ་དྲིན་ཆེ། ཚེ་འདི་ཁོ་ནར་མ་ཟད་ཀྱིས་ཐོག་མ་མེད་པ་ནས།བྱམས་པའི་མིག་གིས་བལྟས། བརྩེ་བའི་སེམས་ཀྱིས་བཟུང་།གནོད་པ་ལས་བསྐྱབས་ཕན་བདེ་བསྒྲུབས་པས་ཤིན་ཏུ་དྲིན་ཆེ།དེ་ལྟར་བདག་གི་དོན་བྱེད་བྱེད་ནས་འདིས་འཁོར་བར་དུཿ ཁ་སྣ་ཚོགས་མྱོང་བ་སྙིང་རེ་རྗེ་སྙམ་དུ་ཡིད་ལ་དྲག་ཏུ་བསྒོམ་ལ། ད་ནི་ངས་ཀྱང་འདི་ལ་ལན་དུ་ཕན་གདགས། གནོད་པ་བསལ་བར་བྱའོ། །འདི་ལ་གང་གིས་གནོད་ན་དུཿ ཁ་དང་ཀུན་འབྱུང་གཉིས་ཀྱིས་གནོད་དེ་དུཿ ཁ་དངོས་སུ་གནོད་ཅིང་། ཀུན་འབྱུང་གིས་བརྒྱུད་ནས་གནོད་པས། དེ་གཉིས་ངས་བླང་སྙམ་དུ་བསམ་ལ།མའི་རྒྱུད་ན་ཡོད་པའི་དུཿ ཁ་ཀུན་འབྱུང་ཐམས་ཅད་རང་གི་་་་་་་སྙིང་ནང་དུ་བྱུང་བར་བསྒོམ་ཞིང་། བྱུང་ན་དགའ་བའི་འདུན་པ་དྲག་ཏུ་བྱའོ། །མ་ལ་ཅིས་ཕན་ན་བདེ་བ་དང་དགེ་བས་ཕན་པས།བདག་གི་བདེ་དགེ་ཐམས་ཅད་རང་འདོད་ལ་ལྟོས་པ་མེད་པར་མ་ལ་བཏང་བས། མ་དེ་འཕྲལ་ལ་བདེ་ཞིང་ཆོས་སྒྲུབ་པའི་མཐུན་རྐྱེན་ཐམས་ཅད་འཛོམས་ནས། འཕྲལ་ལ་སངས་རྒྱ་ནུས་པ་ཙམ་དུ་གྱུར་པར་བསྒོམ་ཞིང་། དེ་ལྟར་གྱུར་ན་དགའ་བའི་འདུན་པ་དྲག་ཏུ་བསྒྱེད་དོ། །དེ་བཞིན་དུ་ཕ་ལ་སོགས་པའང་བསྒོམ་སྟེ། མཐར་སེམས་ཅན་ཐམས་ཅད་ལ་བསྒོམ་པར་བྱའོ། །དེ་ཡང་འདི་ལྟར་སེམས་393

ཅན་ཐམས་ཅད་ཀྱང་། ཐོག་མ་མེད་པ་ནས་བདག་གི་ཕ་མར་གྱུར་ཏེ། ཕན་དཔག་ཏུ་མེད་པ་བཏགས་པས་དྲིན་ཤིན་ཏུ་ཆེ་ལ།དྲིན་ཅན་དེ་རྣམས་འཁོར་བར་དུཿ ཁ་སྣ་ཚོགས་ཀྱིས་གཙེས་པ་ལ་དུཿ ཁ་དེ་དག་དང་བྲལ་ན་ཅི་མ་རུང་སྙམ་པའི་སྙིང་རྗེ་དྲག་ཏུ་བསྒོམ་ལ། དེ་དག་གི་དུཿ ཁ་བདག་ལ་ཐིམ་ཞིང་། བདག་གི་ལུས་ལོངས་སྤྱོད་དུས་གསུམ་གྱི་དགེ་བ་རྣམས་སེམས་ཅན་ལ་་་་་་་བཏང་ནས། དེ་དག་བདེ་དགེ་འཕེལ་བར་བསམ། དེ་ལྟར་གྱུར་ན་དགའ་བའི་འདུན་པ་དྲག་ཏུ་བྱའོ། །བདག་གཞན་བརྗེ་བའི་བློ་དེ་སྐྱེ་སླ་བའི་ཕྱིར། རླུང་ཕར་འགྲོ་བ་ན་དེ་དང་འགྲོགས་ནས་བདག་གི་བདེ་དགེ་ཐམས་ཅད་གཞན་ལ་སོང་ཞིང་། ཚུར་འོང་བ་ན་གཞན་གྱི་སྡིག་སྡུག་ཐམས་ཅད་བདག་ལ་བྱུང་བར་སྒོམས་་་་་་་གསུངས། ཡུལ་ཡིད་དུ་འོང་མི་འོང་བར་མ་གསུམ་ལ་བརྟེན་ནས་ཆགས་སྡང་རྨོངས་གསུམ་སྒྱེས་པ་ན། བདག་ལྟར་ཡུལ་གསུམ་ལ་བརྟེན་ནས་དུག་གསུམ་སྐྱེས་པའི་སེམས་ཅན་མང་པོ་ཡོད་པས།དེ་རྣམས་ཀྱི་དུག་གསུམ་ཐམས་ཅད་བདག་ལ་འདུས་ནས། དེ་རྣམས་ལ་ཆགས་སྡང་གཏི་མུག་མེད་པའི་དགེ་བ་གསུམ་དང་་་་་་་ལྡན་པར་གྱུར་ཅིག་སྙམ་དུ་བསྒོམ་མོ། །དེ་ལ་དྲན་པ་བསྐུལ་ཕྱིར་སེམས་ཅན་རྣམས་ཀྱི་སྡིག་པ་དང་དུཿ ཁ་ཐམས་ཅད་བདག་ལ་་་་སྨིན་ཞིང་། བདག་གི་བདེ་བ་དང་དགེ་བ་ཐམས་ཅད་སེམས་ཅན་་394

ཐམས་ཅད་ལ་སྨིན་པར་གྱུར་ཅིག་ཅེས་བརྗོད་ཅིང་འདུན་པ་་་་་་་དྲག་ཏུ་བྱའོ། །གཞན་གྱི་དུཿ ཁ་ལེན་ནུས་པར་བྱ་བའི་ཕྱིར།བདག་ལ་མ་འོངས་པ་ན་འབྱུང་བའི་དུཿ ཁ་རྣམས་ད་ལྟ་བླངས་པས། རྒྱུད་གཞན་གྱེ་དུཿ ཁ་ཡང་ལེན་ནུས་པར་འགྱུར་རོ་ཞེས་གང་གསུངས་པ་ལྟར་བྱའོ། །དེ་ལྟར་བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་མ་སྦྱངས་ན། གཞན་གང་བསྒོམས་ཀྱང་ལམ་ལ་ས་ཆོད་ཆེན་པོ་མི་འབྱུང་བས། འདི་རྒྱུད་ལ་སྐྱེ་བའི་ཕྱིར་དུ་བསྐལ་པ་དུ་མའི་བར་དུ་འབད་དགོས་ཀྱང་འབད་པར་བྱ་སྟེ། འབྲོམ་རིན་པོ་ཆེས་རྣལ་འབྱོར་པ་ཆེན་པོ་ལ། ཁྱོད་ལ་རྣ་རྩར་རྔ་བོ་ཆེ་བརྡུངས་ཀྱང་མི་ཞིག་པའི་སྒོམ་ཡོད་ཀྱང་། བྱམས་པ་དང་སྙིང་རྗེ་བྱང་ཆུབ་ཀྱི་སེམས་མེད་ན་ཉིན་མཚན་དུ་བཤག་པ་བྱ་དགོས་་་་་་པའི་སར་སྐྱེ་བ་ཡིན་གསུངས། ཇོ་བོ་རྗེས་བྱམས་པ་དང་སྙིང་རྗེ་སྦྱོང་མི་ཤེས་པའི་བྱང་ཆུབ་སེམས་དཔའ་བོད་ཀྱིས་ཤེས་པ་་་་་་་་་་གསུངས། ཡང་ཐེག་ཆེན་ཆོས་སྒོར་འཇུག་འདོད་པས། །མུན་སེལ་གདུང་བ་ཞི་བྱེད་པ། །ཉི་ཟླ་ལྟ་བུའི་བྱང་ཆུབ་སེམས། །བསྐལ་པར་འབད་པས་སྒྱེ་ཡང་རུང་། །གསུངས། ཞང་སྣ་ཆུང་སྟོན་པས་ཇོ་བོ་ལ་གདམས་ངག་ཞུས་ཀྱང་། འཇིག་རྟེན་བློས་ཐོངས། བྱང་ཆུབ་ཀྱི་སེམས་བསྒོམ་བྱ་བ་ཞིག་ལས་མི་འོང་བྱས་པ་ལ། དགེ་བཤེས་སྟོན་པས་ཁྲེལ་ནས། དེ་ཇོ་བོའི་གདམས་ངག་གི་མཐིལ་395

ཕྱུང་བ་ལ་གསུང་། རྗེ་རིན་པོ་ཆེས། བསྐལ་པ་དུ་མའི་བར་དུ་རྨད་དུ་བྱུང་བའི་མཁྱེན་རབ་ཀྱིས་ཆེས་ཕྲ་བར་བྱས་ཏེ། ལམ་རྣམས་ལ་དཔྱད་པ་ན་འདི་ཉིད་འཚང་རྒྱ་བའི་ཐབས་དམ་པར་རྒྱལ་བ་སྲས་བཅས་ཀྱིས་གཟིགས་གསུངས། དགེ་བཤེས་འཆད་ཁ་བ་ཞིང་གཤེགས་ཁར་སྣང་སྲིད་ཀྱི་སྒྲ་གཅིག་ལ་བློ་སྦྱོང་གི་སྒྲ་་་་འདི་ལས་སྙན་པ་མེད་པས་ཁྱེད་ཀྱིས་བརྗོད་དང་གསུངས། དེས་ན་བྱམས་པ་དང་སྙིང་རྗེ་བྱང་ཆུབ་ཀྱི་སེམས་ལ་བློ་སྦྱོང་ཚུལ་གྱི་་་་ཆོས་སྐོར་འདི་རྣམས་ཐུགས་དམ་གྱི་མཐིལ་དུ་བཟུང་ནས། རང་གིས་ཉམས་སུ་ལེན་ཅིང་གཞན་ལ་ཡང་རྒྱ་ཆེར་བཤད་པར་བྱའོ། །སྨྲས་པ། དབང་ཕྱུག་ཕུན་ཚོགས་དཔའ་བོ་མཁའ་འགྲོ་ཡང་། །དབང་དུ་བསྡུ་ན་གཞན་རྣམས་སྨོས་ཅི་དགོས། །དབང་ཕྱུག་བརྒྱད་ལྡན་ཟླ་མེད་བླ་མ་ཡིས། །དབང་དང་བྱེན་རླབས་དངོས་གྲུབ་མཐའ་དག་སྩོལ། །རང་གི་སེམས་ལ་གོམས་འདྲིས་ཡོང་ཕྱིར་དང་། །སྐལ་བཟང་སློབ་མ་གཞན་ལ་ཕན་པའི་ཕྱིར། །གལ་ཆེ་དུས་སུ་འབུམ་ཀྱང་བརྒྱ་ཚར་རེ། །སྒོག་བཞིན་ཆོས་འདི་ཡང་ཡང་བསྒྲག་པར་བྱ། །སྣང་སྲིད་སྣོད་བཅུད་ཆོས་རྣམས་མ་ལུས་པ། །རྨི་ལམ་བཞིན་དུ་སྣང་སྟོང་སེམས་ཀྱི་འཕྲུལ། །སེམས་ཀྱི་གནས་ལུགས་གདོད་ནས་ནམ་མཁའ་འདྲ། །སྟོང་གསལ་འཛིན་མེད་ངང་ལ་མཉམ་པར་ཞོག །ཐུན་མཚམས་རྣམས་སུ་རང་396

གཞན་སྣོད་བཅུད་ཀུན། །སྒྱུ་མ་ལྟ་བུར་སྣང་ལ་རང་བཞིན་གྱིས། །གྲུབ་པ་རྡུལ་ཙམ་མེད་པར་ཤེས་བྱས་ནས། །རྒྱལ་སྲས་སྤྱོད་པ་གང་ལ་བསླབ་པར་བྱ། །འཁོར་བའི་སྡུག་བསྔལ་མྱོང་བའི་སེམས་ཅན་གྱིས། །རང་གི་ཕ་མ་མ་བྱས་གཅིག་ཀྱང་མེད། །བྱས་ཚེ་ཚེ་འདིའི་མ་བཞིན་དྲིན་ཆེ་བས། །ཕ་མ་འདི་དག་འཁོར་འཁྱམས་སྙིང་རེ་ཇེ། །སྙམ་དུ་ཡིད་ཀྱིས་བདེ་དགེ་གཞན་ལ་བཏང་། །གཞན་གྱི་སྡུག་བསྔལ་ཚུར་ལ་ལེན་པར་བྱ། །ཡུལ་སྣང་ཡིད་དུ་འོང་དང་མི་འོང་དང་། །བར་མ་གསུམ་ལ་བརྟེན་ནས་དུག་གསུམ་པོ། །སྒྱེས་དུས་འདི་ལྟར་གཞན་ལ་སྐྱེས་ཚད་ཀུན། །རང་ལ་འདུ་བར་གྱུར་ཅིག་སྙམ་དུ་བསྒོམ། །འགྲོ་ཀུན་སྡིག་དང་སྡུག་བསྔལ་བདག་ལ་སྨིན། །བདག་གི་བདེ་དགེ་འགྲོ་ལ་སྨིན་གྱུར་ཅིག །སྙམ་དུ་བརྗོད་ན་དེ་འདྲའི་གཏམ་སྙན་ཞིག །འཇིག་རྟེན་ཁམས་ན་མེད་པས་བརྗོད་པར་རིགས། །ཞེས་པའང་སྐབས་ཀྱི་ཚིགས་སུ་བཅད་པའོ།།གསུམ་པ་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་ཚུལ་ནི། རྒྱལ་སྲས་རིན་པོ་ཆེའི་ཞལ་ནས། དུཿ ཁ་ཐམས་ཅད་བདག་འཛིན་གྱིས་བསྐྱེད་པས། བདག་འཛིན་ལ་དགྲར་བལྟས་ཏེ། བདག་མེད་ལ་བདག་ཏུ་ལྟ་བའི་བློ་འདིས་འཁོར་བ་ཐོག་མེད་ནས་ད་ལྟའི་་་་་བར་དུ། དུཿ ཁ་ཐམས་ཅད་བསྐྱེད་ཅིང་མཐོ་བ་ལ་ཕྲག་དོག397

དམའ་བ་ལ་བརྙས་ཆོས། མཉམ་པ་ལ་འགྲན་སེམས་ཐམས་ཅད་འདི་ལས་བྱུང་ཞིང་། བདག་འཁོར་བ་ལས་མི་ཐར་པ་དང་། མི་དང་མི་མ་ཡིན་པས་གནོད་པ་ལ་སོགས་པ་དུཿ ཁ་ཐམས་ཅད་་་་་་འདིས་བྱས་པ་ཡིན་ཏེ། ཞི་བ་ལྷས། འདི་ཡིས་བརྒྱ་ཕྲག་ཐམས་ཅད་དུ། །འཁོར་བར་བདག་ལ་གནོད་པ་བྱས། །ད་ནི་འཁོན་རྣམས་དྲན་བྱས་ཏེ། །ཁྱོད་ཀྱིས་རང་དོན་སེམས་པ་གཞོམ། །ཞེས་གསུངས་པས་བདག་འཛིན་ནམ་བྱུང་ཙ་ན། བརྟག་ན་བདག་གང་ཡང་མི་འདུག་པ་ལ། ཅིའི་ཕྱིར་བདག་ཏུ་འཛིན། ཞེས་བདག་འཛིན་ནམ་སྐྱེས་དུས་སྤངས་ཏེ། ཕྱིན་ཆད་བདག་གཅེས་འཛིན་མི་སྒྱེ་བར་བྱ་བའི་ཕྱིར་འབད་པར་བྱ་གསུངས། ཤ་བོའི་ཞལ་ནས། ད་རེས་ཀྱི་ཚེ་ཐུང་འདི་ལ་འགོང་པོ་འདི་ཅི་ཐུལ་ཞིག་བྱ་འཚལ་གསུངས། དགེ་བཤེས་འབན་གྱི་ཞལ་ནས། ད་ནི་སེམས་ཀྱི་མཁར་སྒོར་གཉེན་པོའི་མདུང་ཐུང་ཞིག་མནན་ལ་བསྡད་པ་་་་མིན་པ་གཞན་བྱ་རྒྱུ་མེད། ཁོ་བསྒྲིམས་ན་ང་ཡང་བསྒྲིམས། ཁོ་གློད་ན་ང་ཡང་གློད་གསུངས། བདག་འཛིན་ལ་དགྲར་བལྟས་ནས་སྤོང་བ་འདི་ལ་ཤ་བོ་སྒང་བའི་ཞལ་ནས། འགོང་པོ་འགོང་རྫོང་གི་ཆོས་ཞེས་གསུངས་སོ། །དེ་ལྟར་བདག་འཛིན་ལ་དགྲར་བལྟས་ནས། གཞན་གཅེས་པར་འཛིན་དགོས་ཚུལ་ནི། རྒྱལ་སྲས་རིན་པོ་ཆེས། སྤྱིར་སེམས་ཅན་ཐམས་ཅད་ཐོག་མ་མེད་པ་ནས་ཀྱི་398

མ་བྱས་པའི་དྲིན་ཅན་ཡིན་པས། སྔར་ཡང་དྲིན་ཆེ་ལ་བླ་ན་མེད་པའི་བྱང་ཆུབ་སྒྲུབ་པ་ཡང་སེམས་ཅན་ལ་རག་ལས་ཏེ། ཞི་བ་ལྷས། སེམས་ཅན་རྣམས་དང་རྒྱལ་བ་ལ། །སངས་རྒྱས་ཆོས་འགྲུབ་འདྲ་བ་ལ། །རྒྱལ་ལ་གུས་བྱེད་དེ་བཞིན་དུ། །སེམས་ཅན་ལ་མིན་ཅི་ཡི་ཚུལ། །ཞེས་གསུངས་པ་ལྟར། སངས་རྒྱས་སྒྲུབ་པའི་གང་ཟག་ལ། སངས་རྒྱས་དང་སེམས་ཅན་མཉམ་པའི་ཚོད་ཡིན་པས། དེ་ལྟར་དྲིན་ཆེ་བའི་སེམས་ཅན་རྣམས་ལ་བྱམས་པ་དང་སྙིང་རྗེ་དྲག་པོ་བསྒོམས་ནས། དེ་དག་གི་དུཿ ཁ་བདག་ལ་བླང་ཞིང་། བདག་གི་བདེ་དགེ་དེ་རྣམས་ལ་སྦྱིན་པར་བྱའོ། །ཁྱད་པར་དུ་བདག་ལ་གནོད་པ་བྱེད་པའི་མིའམ་མི་མ་ཡིན་པ་བྱུང་ན།གནོད་བྱེད་འདིས་ཐོག་མ་མེད་པ་ནས་བདག་གི་མ་བྱས་ནས།རང་གི་སྡིག་སྡུག་གཏམ་ངན་ལ་མ་འཛེམས་པར་བདག་གི་དོན་བྱེད་བྱེད་ནས། འཁོར་བར་དུཿ ཁ་སྣ་ཚོགས་མྱོང་ཞིང་། འཁྲུལ་བའི་སྟོབས་ཀྱིས་སྔོན་གྱི་ཉེ་དུ་ཡིན་པར་ངོ་མ་ཤེས་པ་དང་།བདག་གི་ལས་ངན་གྱེས་བསྒུལ་ནས། འདིས་བདག་ལ་གནོད་པའི་སྡིག་པ་བྱས་པས་ཕྱིས་དེའི་འབྲས་བུ་དུཿ ཁ་མྱོང་བར་་་་་་་་་་འགྱུར་བས། བདག་ལ་བརྟེན་ནས་འདིས་དུས་ཡུན་རིང་པོར་དུཿ ཁ་མྱོང་ཞིང་། མྱོང་བར་འདུག་པས་སྙིང་རེ་རྗེ་སྙམ་དུ་དྲག་ཏུ་བསྒོམ། སྔར་ནི་ངས་འདི་ལ་གནོད་པ་འབའ་ཞིག་བྱས་འདུག399

ད་ནི་འདིའི་གནོད་པ་བསལ་ཞིང་ཕན་པ་བསྒྲུབ་པར་བྱ་སྙམ་དུ་བསམ་ལ་གཏོང་ལེན་དྲག་ཏུ་བསྒོམས། ཁྱད་པར་མིའམ་ཁྱེ་ལྟ་བུ་ཡིན་ན་དེ་ལ་དངོས་སུ་ཕན་ཅི་ཐོགས་ལ་འབད་ཅིང་། གང་ལྟར་བྱས་ཀྱང་དངོས་སུ་ཕན་གདགས་མ་ནུས་ན་བསམ་པས་གནོད་་་་བྱེད་འདི་དུཿ ཁ་དང་བྲལ། བདེ་བ་དང་ལྡན་སངས་རྒྱས་མྱུར་དུ་འཐོབ་པར་གྱུར་ཅིག་སྙམ་དུ་ཞེ་ཐག་པ་ནས་བསམ་ཞིང་། ངག་ཏུའང་བརྗོད་པར་བྱའོ། །ཡང་ད་ཕྱིན་ཆད་བདག་གིས་དགེ་བ་ཅི་བྱེད་ཐམས་ཅད་འདིའི་དོན་དུ་བྱའོ་སྙམ་པའི་སེམས་བསྐྱེད་པར་བྱའོ། །པཎ་ཆེན་ཤཱཀྱ་ཤྲཱིའི་རྣམ་ཐར་བཞི་ནི། ཉིན་གཅིག་གི་འཚོ་བ་ལས་ལྷག་མ་བྲེ་གང་ཡང་རང་དོན་དུ་མི་འཛིན་པ་དང་། ཉིན་ཞག་ཕྲུགས་གཅིག་ལ་ཆོས་སྤྱོད་བཅུ་ཁ་ཚང་རེ་མཛད་པ་དང་།རྐྱེན་ངན་ཅི་བྱུང་ཡང་སྟོང་པ་ཉིད་སྒོམ་པ་མ་གཏོགས་བསྲུང་བ་གཞན་མི་བྱེད་པ་དང་། གནོད་པ་བྱེད་པའི་ལན་དུ་ཕན་འདོགས་པ་དང་བཞི་ཡིན་པ་ལས། ཐ་མ་འདི་དང་ཆོས་རྗེ་རྒོད་ཚང་བའི་ཐུགས་དམ་བཅུ་གཉི་ས་ཀྱི་ཡ་གྱལ་གྱི་གནོད་བྱེད་ལ་ལན་དུ་ཕན་འདོགས་པའི་དམ་བཅའ་མཛད་པ་སོགས། སྐྱེས་བུ་ཆེན་པོ་རྣམས་ཀྱིས་གནོད་ལན་ལ་ཕན་འདོགས་པ་ཕལ་ཆེ་བ་བསམ་་་་་་་པའི་སྒོ་ནས་ཕན་འདོགས་པ་ཡིན་ལ། དེ་ཡོད་ན་སྦྱོར་བས་ཕན་འདོགས་པ་འབད་མེད་དུ་འབྱུང་སྟེ། བྱང་ཆུབ་སེམས་འགྲེལ་400

ལས། གཞན་དོན་ལས་ལ་མཐུ་མེད་ཀྱང་། །དེ་ཡི་བསམ་པ་རྟག་ཏུ་བྱ། །གང་ལ་བསམ་པ་དེ་ཡོད་པ། །དེ་ནི་དེ་ལ་དོན་གྱིས་ཞུགས། །ཞེས་གསུངས་པས། གནོད་བྱེད་ལ་ཕན་སེམས་དྲག་ཏུ་བྱའོ། །འདི་ཡོད་ན་བློ་སྦྱོང་གི་བསླབ་བྱ་དང་། དམ་ཚིག་ཀྱང་ཕལ་ཆེར་འདིར་འདུས་སོ་གསུངས།སྔོན་བཅོམ་ལྡན་འདས་དྲང་སྲོང་བཟོད་པ་ཅན་དུ་གྱུར་པ་ན། རྒྱལ་པོ་རྩོད་འབྱུང་བློན་པོ་བཞི་དང་བཅས་པས། དེའི་ཡན་ལག་བཅད་པའི་ཚེ། ཁྱེད་ཀྱིས་ད་ལྟར་ངའི་ཡན་ལག་བཅད་པས།ངས་མ་འོངས་པའི་དུས་ན། ཁྱོད་ཀྱི་ཉོན་མོངས་པ་དང་སྡུག་བསྔལ་ཐམས་ཅད་གཅད་པར་བྱའོ། །ཞེས་དང་། ཡང་དེ་ལ་ཕྱག་དར་གྱི་རྡུལ་གཏོར་བ་ན། ཁྱེད་ཀྱིས་ང་ལ་རྡུལ་གྱེས་བགོས་པས་ངས་མ་འོངས་པ་ན་ཁྱེད་ཀྱི་ཉོན་མོངས་པའི་རྡུལ་བསལ་བར་་་་་་བྱའོ། །ཞེས་དམ་བཅས་པ་དང་། གཞན་ཡང་སྐྱེས་བུ་དམ་པ་རྣམས་ཀྱིས་གནོད་ལན་དུ་ཕན་འདོགས་པའི་དམ་བཅའ་མཛད་པའི་རྗེས་སུ་སློབ་པར་འདོད་པས། དེ་ལྟར་དམ་བཅའ་ཞིང་སྨོན་ལམ་འདེབས་པའི་ཚུལ་ནི། རྒྱལ་སྲས་རིན་པོ་ཆེས། ཡན་ལག་བདུན་པ་སྔོན་དུ་བཏང་ནས། སེམས་རྩེ་གཅིག་པའི་སྒོ་ནས།མཁྱེན་བརྩེ་ནུས་པ་ཕུལ་དུ་ཕྱིན་པའི་མཐུས། །འགྲོ་ལ་ཕན་པར་འདོད་པའི་བསམ་པའི་དོན། །ཇི་ལྟར་བསམ་བཞིན་འགྲུབ་401

མཛད་བསླུ་མེད་སྐྱབས། །རྒྱལ་བ་སྲས་བཅས་བདག་ལ་དགོངས་སུ་གསོལ། །བདག་གམ་བདག་གི་བཤེས་ལ་སྒོ་གསུམ་གྱིས། །གནོད་པ་བྱེད་པ་མཐོང་ཐོས་དྲན་གྱུར་ན། །བཟོད་དང་སྙིང་རྗེའི་སྟོབས་ཀྱིས་གནོད་བྱེད་ལ། །ཅི་ནུས་དངོས་པོ་བསམ་པས་ཕན་གདགས་བགྱེ། །གང་ཞིག་ཁྲོ་དང་ང་རྒྱལ་དབང་གྱུར་ནས། །བདག་གི་ལུས་ལ་རྨ་སྲོལ་ཆེར་བཏོད་དེ། །འཆི་བར་ངེས་པའི་གནས་སྐབས་བྱུང་གྱུར་ནའང་། །དེ་ཚེ་དམ་བཅའ་འདི་ནི་དྲན་པར་བགྱེ། །ནོར་ལ་ཆགས་པའམ་བདག་ལ་སྡང་བ་ཡིས། །བདག་གི་བདག་ཀུན་ཕྲོགས་ནས་ཉིན་གཅིག་ཙམ། །འཚོ་བའི་ཟས་ཙམ་མེད་པའི་སྐབས་བྱུང་ནའང་། །དེ་ཚེ་དམ་བཅའ་འདི་ནི་དྲན་པར་བགྱི། །འགྲོ་མང་དབུས་སུ་སྡང་མིག་ལྡན་པའི་མིས། །ཚིག་ངན་བཟོད་པར་དཀའ་བས་དམའ་ཕབ་ནས། ་།གདོང་པ་འདེགས་པའི་སྐབས་ཀྱང་མེད་བྱས་ནའང་། །དེ་ཚེ་དམ་བཅའ་འདི་ནི་དྲན་པར་བགྱེ། །གང་ཞིག་ཐོས་ན་བདག་ལ་འགྲོ་ཀུན་གྱེས། །ཁྲེལ་བར་འགྱུར་བའི་གྲགས་ངན་མི་ཟད་པ། །ཕྱོགས་བཅུར་བསྒྲགས་པ་མཐོང་ཐོས་དྲན་གྱུར་ནའང་། །དེ་ཚེ་དམ་བཅའ་འདི་ནི་དྲན་པར་བགྱི། །བདག་ལ་ཉེས་སྐྱོན་ཡོད་དམ་མེད་ཀྱང་རུང་། །མཐོ་དམན་མཉམ་པ་སུ་ཡང་རུང་བ་ཡིས། །གནོད་པའི་རྣམ་པ་ཆེ་ཆུང་ཅི་བྱས་ཀྱང་། །དེ་ཚེ་དམ་བཅའ་འདི་ནི་དྲན་402

པར་བགྱི། །བདག་གི་མཐུན་ཕྱོགས་རྣམས་ལ་གཞན་དག་གིས། །གནོད་པ་བྱས་པ་མཐོང་ཐོས་དྲན་གྱུར་ནས། །ཆགས་སྡང་དབང་གིས་བདག་སེམས་འཁྲུགས་གྱུར་ནའང་། །དེ་ཚེ་དམ་བཅའ་འདི་ནི་དྲན་པར་བགྱི། །བདག་གི་ལུས་དང་སྲོག་ལ་གནོད་བྱེད་པ། །དེ་དག་ཚེ་རིང་ནད་མེད་དགྲ་དང་བྲལ། །ལམ་ལ་བར་དུ་གཅོད་པ་ཀུན་སྤངས་ནས། །ཆོས་སྐུ་སྐྱེ་འཇིག་བྲལ་བ་མྱུར་ཐོབ་ཤོག །མཐུ་འམ་འཇབ་བུས་བདག་གི་ནོར་ཁྱེར་ཏེ། །དཔལ་འབྱོར་ཕུན་ཚོགས་ཆོག་ཤེས་བློ་དང་ལྡན། །འཕགས་པའི་ནོར་བདུན་དག་ལ་ལོངས་སྤྱད་ནས། །ལོངས་སྤྱོད་རྫོགས་སྐུའི་དཔལ་འབྱོར་མྱུར་ཐོབ་ཤོག །བདག་གི་དགེ་བའི་བར་ཆད་བྱེད་པ་རྣམས། །ཅི་བསམ་ཐམས་ཅད་ཆོས་བཞིན་གྲུབ་གྱུར་ནས། །བར་དུ་གཅོད་པའི་བདུད་བཞི་རབ་བཅོམ་སྟེ། །སྤྲུལ་སྒུ་ཐོབ་ནས་འགྲོ་ཀུན་དོན་བྱེད་ཤོག །བདག་གི་ཡན་ལག་གཅོད་པར་བྱེད་རྣམས་ཀྱི། །ཉོན་མོངས་དུཿ ཁ་བདག་གིས་གཅོད་པར་ཤོག །བདག་ནི་ཆུ་བོར་འདོར་བར་བྱེད་ན་དེ། །འཁོར་བའི་ཆུ་ལས་བདག་གིས་སྒོལ་བར་ཤོག །བདག་ནི་བཙོན་རར་འཆིང་བྱེད་དེ་དག་གི །བདག་ལྟའི་འཆིང་བ་བདག་གིས་གཅོད་པར་ཤོག །བདག་གི་བདེ་བ་འཇོམས་པར་བྱེད་པ་རྣམས། །ཟག་མེད་བདེ་ལ་བདག་གིས་འགོད་པར་ཤོག །བདག་ལ་དུཿ ཁ་སྒྱེད་པར་བྱེད་པ་དེའི། །དུཿ ཁ་403

རྒྱ་མཚོ་བདག་གིས་སྐེམ་པར་ཤོག །མདོར་ན་སུ་ཡིས་དངོས་སམ་བསམ་པ་ཡིས། །བདག་ལ་འཕྲལ་དང་ཡུན་དུ་གནོད་པའི་ལས །བྱས་དང་བྱེད་དང་བྱེད་འགྱུར་དེ་དག་གི །གནོད་པ་ཐམས་ཅད་བདག་གིས་སེལ་བར་ཤོག །ཅེས་གསུངས་པ་ལྟར་གནོད་ལན་དུ་ཕན་འདོགས་པའི་དམ་བཅའ་དང་སྨོན་ལམ་བྱ་ཞིང་འཕྲལ་དུ་་་་ལག་ལེན་ལ་ཡང་ཕན་ཅི་ཐོགས་བྱའོ། །ཡང་དངོས་སུ་གྲགས་ངན་དང་སྐུར་བ་བཏབ་ཀྱང་མི་ཁྲོ་བ་གླང་ཐང་པ་ལྟ་བུ་རེ་བྱེད་དགོས་ཏེ། ཁོང་ལ་ཁྱིམ་བདག་ཕྱུག་པོ་ཞིག་གིས་བུ་མ་སོས་པ་ལ། ཐེངས་ཤིག་བུ་ཞིག་སྐྱེས་པ་ལ་མོ་རྩིས་བྱས་པས། དགེ་བཤེས་བཟང་པོ་ཞིག་གི་བུ་ཡིན་བྱས་ན་སོས་པར་འདུག་ཟེར་བས། ཁོ་བོའི་ཆུང་མས་བུ་དེ་ཁོང་གི་དྲུང་དུ་བཞག་སྟེ། ཁྱེད་རང་གི་བུ་དེ་ན་ཡོད་དོ་བྱས་ནས་འབྲོས་ཐབས་སུ་བྱས་སོང་བས། ཁོང་བས་ཅིའང་མི་གསུང་བར། བུད་མེད་གཞན་ཞིག་ལ་བཅོལ་ནས་གསོས་པས་ཐམས་ཅད་ཇེ་ཚོམ་དུ་གྱུར། ལོ་འགའ་སོང་ཙ་ན་ཕ་མ་གཉིས་འོངས་ནས་བསྙེན་བཀུར་དང་འབུལ་བ་ཆེན་པོ་བྱས་ཏེ་བུ་བླངས་ཟེར་བ་དང་། སྣེ་ཟུར་བ་ལའང་ཕྲག་དོག་གིས་དེ་འདྲ་བྱུང་བའི་ལོ་རྒྱུས་གསུངས། དེས་ན་གྲགས་པ་ངན་པ་དེ་འདྲ་བྱུང་ན་ཡང་། དེ་ལྟར་མི་ཁྲོ་སྙམ་དུ་བསམ་པར་བྱའོ། །མ་ཉེས་ཀྱང་ཉེས་པར་ཁས་བླངས་ན་སྡིག་པ་འཛད་དེ། རྭ་404

སྒྲེང་དུ་དགེ་སློང་བཟང་པོ་ཞིག་གིས་ཇ་བརྡུངས་པའི་རྩ་རུ་ཕྱིན་པས། སྡེར་མ་བོར་བའི་ཁག་བྱུང་ནས། མཁན་པོ་ལ། བདག་ལ་ཉེས་པ་མེད་དེ་གང་དྲག་ཞུས་པས། ཁས་ལོངས་ལ་མང་ཇ་བསྒོལ།རྒྱལ་གྱིས། ད་གཟོད་གཙང་སར་ཐོན་པར་འདུག་གིས་གསུངས་པས། ཁོང་གིས་ཀྱང་དེ་ལྟར་བྱས་པས། དེའི་ནུབ་མོ་སྡིག་པ་མང་པོ་དག་པའི་རྟགས་བྱུང་། ཕྱིས་གཞན་ནས་སྡེར་མའི་རྩད་ཆོད་བྱུང་སྟེ། ཁོང་གཙང་སར་ཡང་ཐོན་པས་མཁན་པོ་ལའང་མོས་སུ་སོང་། དེ་ལྟར་བྱས་པ་ལ་དགའ་བ་སྐྱེས་གསུངས། ཡང་གནོད་བྱེད་ལྷ་འདྲེ་ཡིན་ན། ངས་ཐོག་མ་མེད་པ་ནས་ཁྱོད་ཀྱི་ཤ་ཁྲག་ལ་སོགས་པ་ཟོས་འཐུངས་པས། དེའི་ལན་དུ་བདག་གི་ཤ་ཁྲག་ལ་སོགས་པ་ཁྱོད་ལ་སྦྱིན་པར་བྱའོ་སྙམ་དུ་བསམ་ལ། གནོད་བྱེད་དེའི་མདུན་དུ་རང་གི་ལུས་བློས་ཁ་ཕྱེ་སྟེ། བདག་གི་ཤ་ཁྲག་རུས་པ་ལ་སོགས་པ་གང་འདོད་ཟོ་སྙམ་དུ་བློས་ལིང་གིས་བསྐྱུར་ཞིང་ངག་ཏུའང་བརྗོད་པར་བྱའོ། །དེ་ནས་གནོད་བྱེད་དེས་བདག་གི་ཤ་སོགས་ཟོས་པས་བཀྲེས་སྐོམ་སོགས་ཞི་ནས། ལུས་སེམས་ཟག་མེད་ཀྱི་བདེ་བས་གང་ཞིང་། བྱང་ཆུབ་ཀྱི་སེམས་གཉིས་འབྱོངས་པར་བསམ་མོ། །དེ་བཞིན་ཤ་ཁྲག་ཟ་བའི་ལྷ་འདྲེ་ཇི་སྙེད་ཡོད་པ་ཐམས་ཅད་ལ། བདག་གི་ལུས་སྔར་ལྟར་བྱིན་པས་ཐམས་ཅད་ཚིམས་ནས་བདེ་ཞིང་དགེ་བར་གྱུར་པར་བསམ། དེ་ལྟར་ན་ཉེས་405

པ་ཐམས་ཅད་བདག་གཅེས་འཛིན་ལས་བྱུང་འདུག་པས། དེ་ལ་དགྲར་བལྟས་ལ་གནོད་པ་ཅི་འཁྱོལ་བྱ་ཞིང་། ཕན་བདེ་ཐམས་ཅད་སེམས་ཅན་ལས་བྱུང་འདུག་པས། དེ་ལ་གཉེན་དུ་བལྟས་ལ་ཕན་ཅི་ཐོགས་བྱེད་དེ། གླང་རི་ཐང་པའི་ཞལ་ནས། ངས་ཅི་ཙམ་པའི་ཆོས་ཟབ་མོ་ཞིག་ཞལ་ཕྱེ་ནས་བལྟས་ཀྱང་། སྐྱོན་ཐམས་ཅད་རང་གི་ཡིན། ཡོན་ཏན་ཐམས་ཅད་ཇོ་བོ་སེམས་ཅན་པའི་ཡིན་པར་འདུག དེའི་གནད་གས་ཁེ་དང་རྒྱལ་ཁ་གཞན་ལ་གཏོང་།གྱོང་དང་བུབ་ཁ་རང་གིས་ལེན་པ་འདི་མིན་པ་གོ་རྒྱུ་མེད་་་་་་་་་་་གསུངས། ཉོན་མོངས་པ་དང་ཕྱི་ནང་སྣོད་བཅུད་ཀྱི་གནོད་པ་ལ་བརྟེན་པའི་དུཿ ཁ་གང་བྱུང་ཡང་། ཉོན་མོངས་པ་དང་དུཿ ཁ་འདི་དག་ཐམས་ཅད་རང་གི་སེམས་འཁྲུལ་བའི་སྣང་བ་ཡིན་་་་་་་པས། བདེན་པར་གྲུབ་པ་ཅུང་ཟད་ཀྱང་མེད། ཀུན་རྫོབ་ཏུ་དེ་ལྟར་སྣང་བ་ནི་རྨི་ལམ་དུ་མེས་ཚིག་པའམ་ཆུས་ཁྱེར་ནས་ཉམ་་་་་ཐག་པ་ལྟར་མི་བདེན་པ་ལ་བདེན་པར་བཟུང་བས་ལན་པ་ཡིན།དོན་དམ་པར་ནི་ཆོས་ཐམས་ཅད་ཅིར་ཡང་གྲུབ་པ་མེད་པས།ཉོན་མོངས་སམ་དུཿ ཁ་དེའི་ངོ་བོ་ལ་བལྟས་ན། དེ་དང་པོ་གང་ནས་ཀྱང་མ་སྐྱེས་པས་སྐྱེ་མེད་ཆོས་སྒུ་ཡིན། མ་སྐྱེས་པ་ལ་འགག་རྒྱུ་མེད་པས་འགགས་མེད་ལོངས་སྐུ་ཡིན། སྒྱེ་འགགས་མེད་པ་ལ་བར་དུ་གནས་པ་མེད་པས་གནས་མེད་སྤྲུལ་སྐུ་ཡིན། དེ་རྣམས་ངོ་406

བོ་དབྱེར་མེད་པ་ངོ་བོ་ཉིད་ཀྱི་སྐུ་ཡིན་པས། ་ འཁྲུལ་སྣང་སྒུ་བཞིར་བལྟ་བ་འདི་སྐུ་བཞི་ངོ་སྤྲོད་ཀྱི་གདམས་པ་ཡིན་ནོ་་་་་་་་་་་་གསུངས། པཎ་ཆེན་ཤཱཀྱ་ཤྲཱིའི་རྣམ་ཐར་བཞིའི་ནང་ནས། རྐྱེན་ངན་ཅི་བྱུང་ཡང་སྟོང་པ་ཉིད་བསྒོམ་པ་ལྟར་འོ་སྐོལ་གྱིས་ཀྱང་ལྷ་འདྲེ་ལ་སོགས་པའི་རྐྱེན་ཅི་བྱུང་ཡང་སྟོང་ཉིད་བསྒོམ་ན་བསྲུང་བའི་མཆོག་ཏུ་འགྱུར་ཏེ། སློབ་དཔོན་ཨརྱ་དེ་ཝའི་ཞལ་ནས།སྟོང་པ་ཉིད་ནི་བསྒོམ་བྱས་ན། །འཆི་བདག་གིས་ཀྱང་མི་ཚུགས་ཏེ། །བདུད་རྣམས་བྱེ་བ་དག་གིས་ཀྱང་། །གནོད་པར་འགྱུར་བར་ག་ལ་སྲིད། །གསུངས།སྔོན་རྗེ་བཙུན་མི་ལ་རས་པ་བྲག་དམར་ཁྱུང་ལུང་ན་་་་་་་་་་་་་བཞུགས་དུས། བགེགས་ཀྱི་རྒྱལ་པོ་བི་ནཱ་ཡ་གའི་ཨ་ཙ་ར་བདུན་དུ་བཛུས་ནས་གླགས་འཚོལ་དུ་བྱུང་དུས། ཁྲོ་བོའི་ལྟ་སྟངས་ཀྱི་ངང་ནས་སྔགས་བཟླས་རུང་མ་སོང་། སྙིང་རྗེ་ཆེན་པོ་ཐུགས་ལ་འཁྲུངས་ནས་ཆོས་བཤད་རུང་འགྲོར་མི་འདོད་པའི་ཚེ། ཐུགས་ལ་ང་ལ་ལྷོ་བྲག་མར་པས་ཆོས་ཐམས་ཅད་རང་སེམས་སུ་ངོ་སྤྲད་ཅིང་། རང་སེམས་འོད་གསལ་སྟོང་པར་ཁོ་ཐག་ཆོད་པ་ལ།གདོན་བགེགས་ཕྱི་རོལ་ཏུ་བཟུང་ནས་སོང་ན་དགའ་བ་འདི་་་་་་་བྱེད་དོན་མི་འདུག་དགོངས། མི་འཇིགས་པའི་གདེང་མངོན་དུ་གྱུར་ནས། ལྟ་བ་གདེང་དང་ལྡན་པའི་མགུར་གསུང་བཞིན། ནང་407

དུ་ཐལ་གྱེས་བྱོན་པས། ཨ་ཙ་ར་རྣམས་འཇིགས་སྐྲག་དངངས་ནས་གཅིག་ལ་གཅིག་ཐིམ་པའི་མཐར། གཅིག་པོ་ཡང་རླུང་འཚུབ་འཁྱིལ་བ་ཞིག་བྱས་ནས་མེད་པར་སོང་། ཡང་སྔོན་སྒོམ་ཆེན་པ་ཞིག བྲག་ཕུག་འདྲེ་ཅན་ཞིག་ཏུ་བསྡད་པའི་འདྲེ་མོ་ཞིག་བྱུང་ནས། མ་སྡོད་བྱས་ཀྱང་མ་ཉན་པར་སྟོང་ཉིད་སྒོམ་བཞིན་བསྡད་པས། འདྲེ་མོ་ཕྱིར་ལོག་ནས་འདྲེ་དམག་མང་པོ་ཁྲིད་འོངས། ཐོག་མར་རྡོ་ཆར་ཞིག་ཕབ་ནས་ནང་དུ་འོངས་ནས་འདྲེ་གཅིག་གིས་མི་ཁོ་གང་ན་ཟེར་ཚེ། ད་ཅི་འདི་ན་ཡོད་དེ་ད་མི་འདུག་ཟེར། སྨིན་ཕྲག་ལ་མཛུབ་མོ་བཙུགས་ཚེ། འདྲེ་མོ་ཞར་མ་ཞིག་ན་རེ། རེ་ཡོད་རེ་མེད་པ་ཞིག་གིས་རྡོ་རྗེས་བརྒྱབ་ནས་ངའི་མིག་ཡ་ཅིག་འདི་ཡང་བཅར་བ་ཡིན་པབ།། ད་བསྡད་ན་མི་བཟང་འགྲོ་འགྲོ་ཟེར་ཐམས་ཅད་སོང་སྐད། དེས་ན་སྟོང་ཉིད་བསྒོམ་ན་ལྷ་འདྲེས་གནོད་པར་ཡང་མི་ནུས་པས་སྟོང་ཉིད་བསྒོམ་པ་གལ་ཆེའོ། །གཞན་ཡང་གནོད་བྱེད་འདིས་བདག་བྱང་ཆུབ་ཀྱི་སེམས་གཉིས་སྦྱོང་བའི་སྐུལ་མ་བྱུང་བས་བཀའ་དྲིན་ཆེ། བདག་གཉེན་པོ་དང་བྲལ་ནས་ཉོན་མོངས་པ་སྐྱེས་པ་མ་ཚོར་བ་ལ་འདིས་སྦྲན་པས། བླ་མའམ་སངས་རྒྱས་ཀྱི་སྤྲུལ་པ་ཡིན་སྙམ་དུ་བསམ། ཡང་མཛེ་ནད་ལ་སོགས་དུཿ ཁ་དྲག་པོ་བྱུང་ན། དུཿ ཁ་འདི་མེད་ན་བདག་ཚེ་འདིའི་ཤོམ་ར་ལ་སོང་ནས་ཆོས་མི་དྲན་པར་འདུག་པ་408

ལ། འདིས་ཆོས་དྲན་དུ་བཙུད་པས་འདི་བླ་མ་དཀོན་མཆོག་གི་འཕྲིན་ལས་ཡིན་སྙམ་དུ་བསམ། མདོར་ན་བླ་མ་ལ་བརྟེན་ཏེ་བྱང་ཆུབ་ཀྱི་སེམས་སྐྱེ་བ་ལྟར། གནོད་བྱེད་དམ་དུཿ ཁ་འདི་དག་ལ་བརྟེན་ནས། བདག་ལ་བྱང་ཆུབ་ཀྱི་སེམས་གཉིས་སྐྱེ་བར་འདུག་པས། འདི་དག་གིས་གོ་བཅད་སྙམ་དུ་ཞེ་ཐག་པ་ནས་བསམ་མོ། །བདག་ལ་དུཿ ཁ་བྱུང་བ་ན་འདི་མེད་ན་དགའ་སྟེ་སྙམ་པའི་་་་་་་་་བསམ་པ་འབྱུང་བས། དེའི་ཚེ་ཁྱེད་ཀྱིས་དུཿ ཁ་མི་འདོད་ཅིང་བདེ་བ་འདོད་ན་བདེ་བའི་རྒྱུ་ཚོགས་གསོགས་ཤིག་བྱས་པའི་་་་་་་བརྡ་ཡིན་གྱེས་སྙམ་པ་བྱས་ལ། བླ་མ་དཀོན་མཆོག་གི་མཆོད་པ།དགེ་འདུན་གྱི་བསྙེན་བཀུར། འབྱུང་པོའི་གཏོར་མ་སོགས།མདོར་ན་ལུས་ངག་ཡིད་གསུམ་གྱི་སྒོ་ནས་ཚོགས་བསོག་པ་ལ་་་་་་འབད་ཅིང་སྐྱབས་འགྲོ་སེམས་བསྒྱེད་བྱ་སྟེ། བླ་མ་དང་དཀོན་མཆོག་ལ་མཎྜལ་ཕུལ་ལ་གསོལ་བ་དྲག་ཏུ་བཏབ་ནས། བདག་ན་བ་ལེགས་ན་ན་བར་བྱེན་གྱེས་བརླབ་ཏུ་གསོལ། སོས་པ་ལེགས་ན་སོས་པར་བྱེན་གྱེས་བརླབ་ཏུ་གསོལ། ཤི་བ་ལེགས་ན་ཤི་བར་བྱིན་གྱིས་བརླབ་ཏུ་གསོལ། ཞེས་རེ་དོགས་འགོག་པའི་གསོལ་བ་གདབ་བོ། །ཁྱེད་དུཿ ཁ་མི་འདོད་ན་དུཿ ཁའི་རྒྱུ་སྡིག་པ་སྤོངས་ཤིག་བྱས་པའི་བརྡ་ཡིན་སྙམ་པ་བྱས་ལ། སྔར་བྱས་ཀྱི་སྡིག་པ་ལ་འགྱོད་པ་རྣམ་པར་སུན་འབྱེན་པའི་སྟོབས་དང་། ཕྱིན་ཆད་སྲོག་409

ལ་བབས་ཀྱང་མི་བྱེད་སྙམ་པ་ཉེས་པ་ལས་ལྡོག་པའི་སྟོབས་དང་།དཀོན་མཆོག་ལ་སྐྱབས་སུ་འགྲོ་ཞིང་།བྱང་ཆུབ་ཀྱི་སེམས་བསྐྱེད་པ་རྟེན་གྱེ་སྟོབས་དང་། སྟོང་པ་ཉིད་བསྒོམ་པ་དང་། གཟུངས་སྔགས་ཁྱད་པར་ཅན་ཟློས་པ་གཉེན་པོ་ཀུན་ཏུ་སྤྱོད་པའི་སྟོབས་ཏེ། སྟོབས་བཞིའི་སྒོ་ནས་སྡིག་པ་བཤགས་པ་ཚད་དུ་སློང་བར་བྱའོ། །གདོན་ལ་གཏོར་མ་ཕུལ་ཏེ། ཁྱེད་ཀྱིས་བདག་གིས་བྱང་ཆུབ་ཀྱི་སེམས་གཉིས་སྦྱོང་བའི་གྲོགས་བྱས་པས་བཀའ་དྲིན་ཆེ།ད་དུང་སེམས་ཅན་གྱེ་དུཿ ཁ་བདག་ལ་སྨིན་པར་མཛད་དུ་་་་་་་་་་གསོལ། ཞེས་ཞེ་ཐག་པ་ནས་གསོལ་བ་གདབ་བོ། །དེ་ལྟར་མི་ནུས་ན་གཏོར་མ་བྱིན། བྱམས་སྙིང་རྗེ་སྒོམས་ལ། ངས་ཁྱོད་ལ་འཕྲལ་དང་ཡུན་དུ་གང་ཕན་བྱ་ཡིས། ངའི་ཆོས་ཀྱི་བར་ཆད་མ་བྱེད་ཅིག་ཅེས་བསྒོ་བར་བྱའོ། །ཆོས་སྐྱོང་ལ་གཏོར་མ་ཕུལ་ལ། ཆོས་ཀྱི་འགལ་རྐྱེན་ཞི་བ་དང་། མཐུན་རྐྱེན་འགྲུབ་པར་གསོལ་བ་གདབ་བོ། །ནད་གདོན་དང་དགྲ་ལ་སོགས་པ་གློ་བུར་བ་བྱུང་ནས་དུཿ ཁ་དྲག་པོ་བྱུང་ན། འཇིག་རྟེན་གྱེ་ཁམས་ན་འདི་ལྟ་བུའི་སྡུག་བསྔལ་བྱུང་བ་དཔག་ཏུ་མེད་པ་ཡོད་པས། དེ་རྣམས་སྙིང་རེ་རྗེ་སྙམ་དུ་བསམ་ལ། དེ་དག་གི་དུཿ ཁ་ཐམས་ཅད་བདག་ལ་འུབ་ཀྱིས་བསྡུ་ཡང་གནོད་བྱེད་འདིས་བདག་གིས་བྱང་ཆུབ་ཀྱི་སེམས་གཉིས་སྦྱོང་བའི་གྲོགས་བྱས་པས། བླ་མ་ལྟར་བཀའ་དྲིན་ཆེ་སྙམ་410 ་

དུ་བསམ། ཡང་དུཿ ཁ་བ་མཐོང་ན་དེ་མ་ཐག་ཏུ་བླང་ཞིང་། རང་ངམ་གཞན་ལ་ཉོན་མོངས་པ་དྲག་པོ་སྐྱེས་པ་ན། གཞན་གྱི་ཉོན་མོངས་པ་ཐམས་ཅད་བདག་ལ་འདུ་བར་གྱུར་ཅིག་སྙམ་དུ་ཞེ་་་་་་ཐག་པ་ནས་བསམ་མོ། །རྐྱེན་ངན་ལམ་དུ་བྱ་ཐབས་འདི་ཐམས་ཅད་ཀྱིས་རེ་དོགས་གཉིས་འགོག་པ་ཡིན་པས། མཐར་ཐུག་རེ་དོགས་གཉིས་དང་བྲལ་བའི་ལམ་ལ་སྒྱེལ་ཡང་། ད་ལྟའི་དུས་སུ་དགྲ་ཟུན་གཉིས་སུ་བྱས་ནས་སྦྱོར་བ་ཤིང་འཁྱོག་པོ་སྲོང་བ་དང་འདྲའོ་ཞེས་གླང་རི་ཐང་པས་གསུངས་སོ། །སྨྲས་པ། ཆོས་རབ་འབྱེད་པའི་བློ་གྲོས་རྒྱ་ཆེ་བའི། །ཆོས་རྣམས་ཀུན་གྱེ་དེ་ཉིད་ལེགས་རྟོགས་ནས། །ཆོས་དབྱིངས་ངང་ལས་ནམ་ཡང་མ་གཡོས་བཞིན། །ཆོས་ཀྱི་འཁོར་ལོ་བསྐོར་བའི་བླ་མ་མཆོད། །ཆོས་ཚིག་ལྷུག་པར་སྨྲ་བའི་བར་སྐབས་རེ། །ཚིགས་སུ་བཅད་པ་ཡོད་ན་ལྷག་པར་སྙན། །དེ་ཕྱིར་གོང་དུ་བཤད་པའི་མདོ་འགག་རྣམས། །སླར་ཡང་ཚིགས་སུ་བཅད་ནས་སྨྲ་བར་བྱ། །སྣོད་བཅུད་སྡིག་པའི་འབྲས་བུས་གང་བའི་ཚེ། །རྐྱེན་ངན་བྱང་ཆུབ་ལམ་དུ་བསྒྱུར་བ་གཅེས། །སྡུག་བསྔལ་རང་ཉིད་གཅེས་པར་བཟུང་ལས་བྱུང་། །བདེ་སྐྱིད་གཞན་རྣམས་གཅེས་པར་བཟུང་ནས་ཡོང་། །གནོད་བྱེད་རང་གི་ཚེ་སྔོན་མ་ཡིན་ཀྱང་། །ཉོན་མོངས་གདོན་གྱིས་སྤྱོས་ནས་ངོ་མ་ཤེས། །བུ་ལ་གནོད་པ་བྱེད་པ་411

སྙིང་རེ་རྗེ། །གནོད་བྱེད་དགྲ་འདིས་ཚེ་སྔོན་མ་བྱས་དུས། །བུ་ངའི་དོན་དུ་སྡུག་བསྔལ་དཔག་མེད་མྱང་། །ད་ཡང་བུ་ངའི་ལས་ཀྱིས་ཁོ་བསྒུལ་ནས། །ང་ལ་གནོད་པ་བྱས་ན་ཕྱི་མ་རུ། །སྡུག་བསྔལ་མྱོང་ངེས་ཤིན་ཏུ་སྙིང་རེ་རྗེ། །བདག་ལ་གནོད་པའི་ལན་དུ་བྱམས་པ་དང་། །སྙིང་རྗེ་བྱང་ཆུབ་སེམས་གཉིས་བསྒོམས་གྱུར་ན། །ཚོགས་རྫོགས་སྒྲིབ་བྱང་སངས་རྒྱས་འཐོབ་པར་འགྱུར། །ང་ལ་གནོད་པར་མི་འདུག་ཕན་པར་འདུག །སྙམ་དུ་དྲིན་གཟོ་མི་དང་ཁྱེ་ལྟ་བུ། །དངོས་སུ་ཡོད་ན་ཕན་ཐོགས་གང་ནུས་བྱ། །མེད་ན་ཡིད་ཀྱིས་གཏོང་ལེན་ཡང་ཡང་བྱ། །རྨི་ལམ་སྐབས་སུ་མེས་ཚིག་ཆུས་ཁྱེར་ནས། །ཉམ་ཐག་པ་ལྟར་སྡུག་བསྔལ་གང་བྱུང་ཡང་། །འཁྲུལ་སྣང་ཙམ་ཡིན་རང་བཞིན་གྲུབ་པ་མེད། །ཉོན་མོངས་སྡུག་བསྔལ་ངོ་བོ་བལྟས་ཙ་ན། །གང་ནས་མ་སྒྱེས་སྐྱེ་མེད་ཆོས་ཀྱི་སྐུ། །མ་སྐྱེས་པ་ལ་འགགས་མེད་ལོངས་སྐུ་ཡིན། །སྐྱེ་འགགས་གནས་པ་མེད་པ་སྤྲུལ་པའི་སྐུ། །དེ་རྣམས་དབྱེར་མེད་ངོ་བོ་ཉིད་ཀྱི་སྐུ། །ཉོན་མོངས་སྡུག་བསྔལ་ངོ་བོ་སྐུ་བཞི་རུ། །བལྟ་བ་སྐུ་བཞི་ངོ་སྤྲོད་གདམས་པ་ལགས། །ཤེས་ན་གནོད་བྱེད་མ་ཡིན་བྱང་ཆུབ་སེམས། །གཉིས་པོ་སྦྱོང་བའི་གྲོགས་ཡིན་ངོ་མཚར་ཆེ །སྡུག་བསྔལ་མེད་ན་སྙམ་པ་སྐྱེས་པའི་ཚེ། །འོ་ན་དེ་རྒྱུ་སྡིག་པ་སྤོང་དགོས་པའི། །བརྡའ་ཡིན་སྙམ་དུ་སྔར་བྱས་འགྱོད་པ་དང་། །ཕྱིན་412

ཆད་མི་བྱེད་སྙམ་པའི་དམ་བཅའ་བྱ། །བདེ་བ་ཡོད་ན་སྙམ་པ་སྐྱེས་ཙ་ན། །འོ་ན་དེ་རྒྱུ་ཚོགས་བསོག་བྱ་དགོས་པའི། །བརྡའ་ཡིན་སྙམ་དུ་མཆོད་སྦྱིན་གཏོང་བ་དང་། །ལུས་ངག་ཡིད་གསུམ་སྒོ་ནས་ཚོགས་བསོག་བྱ། །གདོན་ལ་གཏོར་མ་ཕུལ་ཏེ་རྒྱརྗེ་ཆུབ་སེམས། །སྦྱོང་བའི་གྲོགས་ལྡན་མཛོད་ཅེས་བསྒོ་བར་བྱ། །ཆོས་སྐྱོང་མཆོད་ལ་ཆོས་ཀྱི་འགལ་རྐྱེན་ཞི། །མཐུན་རྐྱེན་འགྲུབ་པར་མཛོད་ཅེས་འཕྲིན་བཅོལ་བྱ། །གློ་བུར་ནད་གདོན་དགྲ་སོགས་སྡུག་བསྔལ་རིགས། །རང་ངམ་གཞན་ལ་བྱུང་བ་མཐོང་ཐོས་ཚེ །འདི་འདྲའི་སྡུག་བསྔལ་ཡོད་ཚད་སྙིང་རེ་རྗེ། །འགྲོ་ཀུན་སྡུག་བསྔལ་ཡིད་ཀྱིས་རང་ལ་བསྡུ། །དཔེར་ན་རྩྭ་ཤིང་ཅི་ཙམ་མང་ན་ཡང་། །མེ་དཔུང་འབར་བའི་གྲོགས་སུ་འགྲོ་བ་ལྟར། །གནོད་བྱེད་སྡུག་བསྔལ་ཅི་ཙམ་བྱུང་ན་ཡང་། །བྱང་ཆུབ་སེམས་གཉིས་འཕེལ་བའི་གྲོགས་སུ་འགྱུར། །ཞེས་པ་བར་སྐབས་ཀྱི་ཚིགས་སུ་བཅད་པའོ །བཞི་པ་ཚེ་གཅིག་གི་ཉམས་ལེན་དྲིལ་ནས་བསྟན་པ་ནི། རྒྱལ་སྲས་རིན་པོ་ཆེས། ད་ནས་བཟུང་སྟེ་ཟླ་བ་འདི་དང་། ལོ་འདི་དང་། མ་ཤིའི་བར་དང་། སངས་རྒྱས་ཀྱི་བར་དུ་བྱང་ཆུབ་ཀྱི་སེམས་གཉིས་དང་མི་འབྲལ་བར་བྱའོ། །ཞེས་བློས་འཕེན་པ་དྲག་པོ་ཡང་ཡང་བྱའོ་གསུངས། དེ་ཡང་རྗེ་བཙུན་མི་ལ་རས་པ་བྲག་413

དཀར་རྟ་སོར་བཞུགས་དུས་སུ། བདག་ཉམས་རྟོགས་ཁྱད་པར་ཅན་གཅིག་མ་སྐྱེས་ཀྱི་བར་དུ་རི་ཁྲོད་འདིར་ལྟོགས་གྲིར་ཤི་རུང་།དད་ཟས་དང་གཤིན་ཟས་ཀྱི་ཐལ་བ་འགམ་ཕྱིར་མི་འབབ།འཁྱགས་གྲིར་ཤི་རུང་གོས་ཕྱིར་མི་འབབ། སྐྱོ་གྲིར་ཤི་རུང་འདུ་འཛི་དང་གཡེང་བའི་ལས་མི་བྱེད། ན་སྟེ་ཤི་རུང་སྨན་ཐུན་གཅིག་གི་ཕྱིར་ཡང་མི་འབབ། ཚེ་འདིའི་བྱ་བ་སྒྲུབ་ཕྱིར་ལུས་འགུལ་བ་ཙམ་ཡང་མི་བྱེད་པར་སྒོ་གསུམ་ཡེངས་མེད་དུ་སངས་རྒྱས་་་་་་་་་་བསྒྲུབ་བོ། །བདག་གི་དམ་བཅའ་འདི་རྣམས་འགྲུབ་པར་བླ་མ་ཡི་དམ་རྣམས་ཀྱིས་བྱེན་གྱེས་རློབས་ཤིག མཁའ་འགྲོ་ཆོས་སྐྱོང་རྣམས་ཀྱིས་འཕྲིན་ལས་སྒྲུབས་ཤིག གལ་ཏེ་དམ་བཅའ་འདི་རྣམས་ལས་འགལ་ན་སྒྲུབ་པ་མི་བྱེད་པའི་མི་ལུས་པས་ཤི་བ་སྐྱིད་པས། དམ་ཅན་རྒྱ་མཚོས་དམ་བཅའ་ལས་འགལ་མ་ཐག་ཏུ་ངའི་སྲོག་ཆོད་ཅིག བླ་མ་ཡི་དམ་གྱེས་ཕྱི་མར་དམ་པའི་ཆོས་དང་མཇལ་ནས། སྒྲུབ་པ་བྱེད་ནུས་པའི་མི་ལུས་སུ་སྐྱེ་བར་བྱེན་གྱེས་རློབས་ཤིག་ཅེས་དམ་བཅས་ནས་དམ་བཅའ་སྨོན་ལམ་གྱེ་གླུ་་་་་་་འདི་བླངས་སོ། །རྗེ་ནཱ་རོའི་བུ་བརྒྱུད་ཐར་པའི་ལམ། །སྤང་རི་ཁྲོད་ཟིན་པར་བྱིན་གྱིས་རློབས། །བདུད་འཇིག་རྟེན་གྱི་གཡེང་བས་མི་གཡེང་བར། །སྒོམ་མཉམ་གཞག་གི་བསམ་གཏན་འཕེལ་བར་ཤོག །ཞི་གནས་ཀྱི་རྫིང་ལ་མི་ཞེན་པར། །ལྷག་མཐོང་གི་མེ་414

ཏོག་འཁྲུངས་པར་ཤོག །སྤྲོས་བཅས་ཀྱི་ཙབ་ཙུབ་མི་ལྡང་བར། །སྤྲོས་མེད་ཀྱི་ལོ་འདབ་རྒྱས་པར་ཤོག །སྒྲུབ་ཁང་དུ་ཡིད་གཉིས་མི་སྐྱེ་བར། །ཉམས་རྟོགས་ཀྱི་འབྲས་བུ་སྨིན་པར་ཤོག །བདུད་རིགས་ཀྱིས་བར་ཆད་མི་ནུས་པར། །རང་སེམས་ལ་ངེས་ཤེས་འདྲོང་བར་ཤོག །ཐབས་ལམ་ལ་ཐེ་ཚོམ་མི་སྐྱེ་བར། །ཕ་རྗེས་བུ་ཡིས་ཟིན་པར་ཤོག །རྗེ་མི་བསྐྱོད་ཀྱི་ངོ་བོ་ཐུགས་རྗེ་ཅན། །སྤང་རི་ཁྲོད་ཟིན་པར་བྱེན་གྱེས་རློབས། །ཞེས་སྒོན་ལམ་བཏབ་ནས་དཀའ་སྤྱད་སྙིང་རུས་མཛད་ནས་ལོ་དྲུག་བསྒོམས་པའི་མཐར་་་་་ཕྱག་རྒྱ་ཆེན་པོའི་དངོས་གྲུབ་ཐོབ་ནས་ནམ་མཁའ་ལ་འཕུར་་་་་་་ནུས་པ་བྱུང་། ་སྔོན་ཇོ་བོ་རྗེ་མངའ་རིས་སུ་ཕེབས་དུས། ལོ་ཙྪ་བ་རིན་ཆེན་བཟང་པོས་ཆོས་མང་པོ་ཞུས་སོ། །ཇོ་བོས་ངའི་ལོ་ཙྪ་བ་ལ་འགྲོ་དགོས་གསུངས་པས། དབུ་དཀར་པོར་སོང་བ་བསྟན་ནས། ད་སྒྲུབ་པ་ཞིག་བྱེད་པར་ཞུས་པས། འོ་ན་དེ་ལྟར་གྱེས་གསུངས།དེར་ཁོང་གི་སྒྲུབ་ཁང་གསུམ་རིམ་སྒོ་ལ་རིམ་པ་བཞིན། སྒོ་འདིའི་ནང་ཡན་ཆད་དུ། མི་དགེ་བ་དང་། ཆོས་མིན་དང་། རང་འདོད་ཀྱི་རྟོག་པ་སྐྱེས་ན་ཆོས་སྐྱོང་རྣམས་ཁྲོས་པས་མགོ་ཚལ་བར་ཁོས་ལ། ཕྱི་མར་མནར་མེད་དུ་སྐྱུར་ཅིག་ཅེས་མནའ་བོར་ནས་བསྒྲུབས་པས་ལོ་དྲུག་ནས་མཆོག་གི་དངོས་གྲུབ་ཐོབ་བོ། །དེས་ན་415

ཆོས་བཞིན་བྱེད་པ་ལ་ཐོག་མར་འཕེན་པ་དྲག་པོ་བཏང་དམ་་་་་་བཅའ་ཞེ་མནའ་བོར་ནས་སྒྲུབ་པ་གལ་ཆེའོ། །གཞན་དུ་འགྲོ་ཡང་ཁེ་དང་རྒྱལ་ཁ་གཞན་ལ་སྟེར། གྱོང་དང་ཕམ་ཁ་རང་གིས་ལེན།སྙམ་པའི་འཕེན་པ་བཏང་ནས་སོང་ན་རྐྱེན་ངན་པ་རེ་འཕྲད་་་་་་ཀྱང་བློ་སྦྱོང་མི་འཆོར་ཏེ། སྐྱོར་མོ་ལུང་ན་ཇོ་གདན་བཟང་པོ་ཞིག་ཡོད་པ། དུས་མི་བདེ་བ་ཞིག་གི་དུས་སུ། ཉིན་གཅིག་རྒྱུ་འགྲུལ་ལ་འགྲོ་དགོས་པ་བྱུང་བས། ཁོང་གི་ཐུགས་དགོངས་ལ།དེང་སང་གི་དུས་མི་བདེ་ལུགས་འདིས་དེ་རིང་ཡང་ཅི་ཡོང་མི་་་་་ཤེས་ཏེ། མི་འདོད་པའི་རྐྱེན་ཅི་བྱུང་ཡང་ཆོས་མ་ཤོར་བ་ཞིག་བྱེད་དགོས་སྙམ་པའི་འཕེན་པ་བཏང་ནས་ཕྱིན་པས། འཇིགས་སར་མི་ངན་མང་པོ་རུབ་ཀྱིས་བྱུང་བས། དང་པོ་སྙིང་ཧད་པ་ཞིག་བྱུང་། དེའི་རྗེས་ལ་ད་ནང་གི་དམ་བཅའ་དྲན་ནས། ཁྱེད་རང་ལ་འཁྱེར་རྒྱུ་གང་འདུག་ཁྱེར་ཅིག་བྱས། ཁོང་ཚོའི་གསེབ་ཏུ་ཕྱིན་པས་ཐུགས་བདེ་འབོལ་གྱིས་སོང་གསུངས། དེས་ན་དུས་རྒྱུན་དུ་བློ་སྦྱོང་གི་ནང་ལྟར་བྱམས་པ་དང་སྙིང་རྗེ་བྱང་ཆུབ་ཀྱི་་་་སེམས་གཉིས་དང་ནམ་ཡང་མི་འབྲལ་བར་བྱའོ་སྙམ་པའི་བློས་་་་འཕེན་པ་དྲག་པོ་ཡང་ཡང་གཏང་བར་བྱའོ། །རྒྱལ་སྲས་རིན་པོ་ཆེས། སྐུ་ཚེ་ཏྲིལ་བོར་བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་སྦྱངས་པ་ལྟར། ཐུན་དང་ཐུན་མཚམས། འགྲོ་འཆག་ཉལ་འདུག་416

སྤྱོད་ལམ་ཐམས་ཅད་ལ་ཡང་དང་ཡང་དུ་བྱམས་པ་དང་སྙིང་རྗེ་བྱང་ཆུབ་ཀྱི་སེམས་གཉིས་ལ་བློ་སྦྱོང་བའོ། །དེ་ལྟར་སྦྱངས་ཀྱང་རྒྱུད་ལ་མི་སྐྱེ་ན་སྐབས་རེ་རི་ཁྲོད་ཤིན་ཏུ་དབེན་པའི་མི་མེད་་་་་་་ལུང་སྟོང་ངམ། ཡང་ན་གཞན་གྱི་སྐད་མི་གོ་བའི་བུག་པ་ཕུག་རིང་ཚོར་ཕྱིན་ནས།རང་གི་མདུན་དུ་བླ་མ་འཕགས་པ་ཐུགས་རྗེ་ཆེན་པོའི་རྣམ་པར་སྒོམས་ལ། བླ་མ་སྤྱན་རས་གཟིགས་དབང་ཕྱུག་མཁྱེན། བྱམས་སྙིང་རྗེ་བྱང་ཆུབ་ཀྱི་སེམས་བསྒོམས་ཀྱང་རྒྱུད་ལ་མི་སྐྱེ་བའི་ལས་ངན་དྲེད་པོ་བདག་ལ་ཐུགས་རྗེས་་་་་་་་་་་་གཟིགས། བྱམས་སྙིང་རྗེ་བྱང་ཆུབ་ཀྱི་སེམས་ད་ལྟ་ཉིད་དུ་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཞེས་སྐད་ངན་བཏོན་ནས་ངུ་ངག་གིས་གསོལ་བ་འདེབས། དེ་ནས་རྐང་པ་གཡས་ཀྱི་པུས་མོ་ཡར་གྱེན་དུ་བསླངས། གཡོན་གྱི་པུས་མོ་མར་ས་ལ་ཕབ།ལག་པ་གཡས་ཀྱི་གྲུ་མོ་པུས་མོར་བཙུགས་ཏེ་ལག་སོར་རྣམས་་་་་་འགྲམ་པ་ལ་སྦྱར། གཡོན་གྱི་སོར་མོ་རྣམས་པུས་མོ་ལ་བཀབ་སྟེ།མྱ་ངན་གྱི་འདུག་སྟངས་བྱས་ལ། དམྱལ་བ་ཡི་དྭགས་ལ་སོགས་པའི་རིགས་དྲུག་གི་སེམས་ཅན་གྱི་སྡུག་བསྔལ་རིམ་བཞིན་རྒྱུད་་་་སྟེང་དུ་བླངས་ནས་རང་གིས་མྱང་བར་བསམ་ཞིང་། དེ་ལྟར་མངོན་སུམ་དུ་མྱོང་མཁན་གྱེ་མ་རྒན་སེམས་ཅན་ཉམ་ཐག་་་་་་་་་་རྣམས་ཀྱི་ཉིན་རེ་ཙམ་གྱེ་སྡུག་བསྔལ་ཡང་སུ་ཞིག་གིས་བཟོད་་་་་་་417

སྙིང་རེ་རྗེ་སྙམ་དུ་ངག་ཏུ་ཡང་། ངའི་ཕ་མ་སེམས་ཅན་ཉམ་ཐག་འདི་རྣམས་སྙིང་རེ་རྗེ། འཕགས་པ་སྤྱན་རས་གཟིགས་དབང་ཕྱུག་མཁྱེན། ཕ་མ་སེམས་ཅན་འདི་རྣམས་ལ་ཐུགས་རྗེས་གཟིགས་ཞེས་སྐད་ངན་ཆེན་པོ་བརྒྱབ་ནས་ངུ་ཞིང་། ངུ་རྒྱུ་མི་ཡོང་ན་ཡང་ཡོང་བ་ལྟར་བྱས་ཡུན་རིང་ངུས་ན་ནམ་ཞིག་ངུ་རྒྱུ་་་་ཡོང་སྟེ་བླ་མ་གོང་མ་འགའ་རེས། སྤྱོ་རྫུ་བྱས་ན་སྦྱོ་མགོ་ཆོས་རྫུ་བྱས་ན་ཆོས་མགོ་ཟེར་བ་དང་། ངུ་བའི་ཁ་ལ་བལྟས་ན་ངུ་བྲོ།རྒོད་པའི་ཁ་ལ་བལྟས་ན་རྒོད་བྲོ་ཟེར་བ་ལྟར། སྐབས་ཐོག་དེར་རྒྱུ་ལ་བྱམས་སྙིང་རྗེ་བྱང་ཆུབ་ཀྱི་སེམས་བཅོས་མ་མ་ཡིན་པ་ཞིག་མ་སྐྱེས་ཀྱང་སྐྱེས་སོང་བ་ལྟར་བྱས་ངུས་ན། ཆོས་ཐམས་ཅད་རྟེན་འབྲེལ་ལ་རག་ལས་པས། སྐབས་ཤིག་བྱམས་སྙིང་རྗེ་བྱང་ཆུབ་ཀྱི་སེམས་བཅོས་མ་མ་ཡིན་པ་རྒྱུད་ལ་སྒྱེ་བར་གསུངས།སྔོན་ལྡི་རི་བྲག་པོ་བྱ་བ་སྤུན་གཉིས་ཀྱིས། དགེ་བཤེས་སྟོན་པ་ལ་གྲུབ་མཐའ་ཉན་དུ་འོངས་པས། སྟོན་པ་རིན་པོ་ཆེའི་ཞལ་ནས། རྒྱ་གར་ན་ནང་པ་སངས་རྒྱས་པའི་འཇུག་པ་གཅིག་བྱ་བ་དང་། ཕྱི་རོལ་པའི་འཇུག་པ་རྣམ་པ་བདུན་བྱ་བ་ཡོད་ཟེར། རང་ཅག་བླ་མའི་མན་ངག་སྒོམས། མན་ངག་གང་ཡིན་ན་འཆི་བ་དང་ལས་འབྲས་མང་དུ་སྒོམས་ལ་ཚུལ་ཁྲིམས་དག་པར་བྱ། བྱམས་པ་དང་སྙིང་རྗེ་བྱང་ཆུབ་ཀྱི་སེམས་བརྟན་པར་བསྒོམས་ནས། དེས་418

འཕངས་པའི་སྒོ་དུ་མ་ནས་ཚོགས་གསོག་སྒྲིབ་པ་སྦྱོང་བ་མན་་་་་་ངག་ཡིན་གསུངས། ཡང་སྟོན་པ་འོད་ཟེར་རྒྱ་མཚོ་བྱ་བ་ཞིག་གིས་ཞུས་པ་ལ་ཡང་དེ་སྐད་གསུངས། ཁམ་པ་དཔལ་འབར་གྱིས་འགྲོ་ཆོས་ཞུས་པས་ཀྱང་སྟོན་པ་རིན་པོ་ཆེའི་ཞལ་ནས། འགྲོ་འཆག་ཉལ་འདུག་ཐམས་ཅད་ཏིང་ངེ་འཛིན་དུ་འགྲོ་བ་ཞིག་ཡོད་དེ། དེ་གཞོན་དུས་ལུས་སེམས་ལ་སྦྱངས་པ་བྱས་པ་ཞིག་ལ་ཡོང་བ་ཡིན།རང་ཅག་བླ་མའི་མན་ངག་སྒོམས། མན་ངག་གང་ཡིན་ན་འཆི་བ་དང་ལས་འབྲས་མང་དུ་བསམས་ནས་ཚུལ་ཁྲིམས་དག་པར་བྱ།བྱམས་སྙིང་རྗེ་བྱང་ཆུབ་ཀྱི་སེམས་བརྟན་པར་སྒོམས། དེས་འཕངས་པའི་ཚོགས་སྣ་ཚོགས་ནས་གསོག སྡིག་སྣ་ཚོགས་ནས་སྦྱངས་པ་དེ་མན་ངག་ཡིན་གསུངས། དེས་ན་བྱང་ཆུབ་ཀྱི་སེམས་གཉིས་སྒྱེས་པ་དང་འཕེལ་བའི་དོན་དུ་ཅི་ནུས་པའི་ཚོགས་་་་་་་་་་གསོག་པར་བྱའོ། །ཚོགས་གསོག་ཚུལ་ནི་བླ་མའི་ཞབས་ཏོགདཀོན་མཆོག་མཆོད་པ། དགེ་འདུན་བསྙེན་བཀུར། ངན་སློང་ལ་སྦྱིན་གཏོང་བྱ་ཞིང་ཁྱད་པར་ཚེགས་ཆུང་ངུས་ཚོགས་གཉིས་བདེ་བླག་ཏུ་རྫོགས་པའི་ཐབས་གཏོར་མ་བཏང་ན་ཕན་ཡོན་ཆེ་སྟེ།སྔོན་གྲོང་ཁྱེར་སེར་སྐྱའི་ནགས་ཁྲོད་དུ། གཅུང་དགའ་བོས་ཆོས་ཡིད་ལ་བྱེད་ཅིང་ཡོད་པའི་དྲུང་དུ་ནམ་གྱེ་ཆ་སྨད་ལ། ཡི་དྭགས་ཁ་ལ་མེ་འབར་བ་འཇིགས་ཤིང་སྐྱི་གཡའ་བ་ཞིག་བྱུང་ནས། ཁྱོད་419

ད་སྟེ་ཞག་བདུན་ནས་འཆི་བ་ཡོད།ངའི་ཟས་སྐལ་ཡིན་ཟེར་བས།དགའ་བོ་བྱེད་ནས་བཅོམ་ལྡན་འདས་ལ་ཞུས་པས། སྟོན་པས་གཟུངས་སྔགས་གཟི་བརྗིད་ཚད་མེད་པའི་གཏོར་མ་འདི་ཐོངས་གསུངས་ནས། དགའ་བོས་གཏོར་མ་བཏང་བས་དུས་མ་ཡིན་པར་འཆི་བའི་འཇིགས་པ་ལས་གྲོལ་ཏེ། ཡོན་ཏན་ཚད་མེད་པ་བརྙེས་པར་གསུངས། སྔོན་རྣལ་འབྱོར་ཀུན་ལྡན་རི་པ་ཞེས་པ་ཞིག་གིས། གཏོར་མ་གཏོང་བའི་དུས་སུ། མི་མ་ཡིན་ཕྲ་མོ་མང་པོ་གླུ་གར་བྱེད་ཅིང་རྩེད་མོ་བྱེད་ཀྱིན་ཡོད་པ་ལས་ཕྱིས་དེ་རྣམས་ངུ་བ་ལ། ཁྱེད་རྣམས་ཅི་ལ་ངུ་བྱས་པས། ཁྱེད་ད་ཞག་བདུན་ནས་འཆི་བར་འདུག་པས། ངེད་རྣམས་ལ་གཏོར་མ་སྟེར་མཁན་མི་ཡོང་བ་འདུག་པས་ངུ་བ་ཡིན་ཟེར་སྐད། དེ་ལ་ཐབས་མེད་དམ་བྱས་པས། ཁོང་རྣམས་ན་རེ། ཐབས་ཡོད། བདོག་པ་ཐམས་ཅད་ཐོངས་ཤིག ངེད་རྣམས་ཀྱི་རྒྱ་མཚོའི་འགྲམ་ན་སྨན་ཆེན་པོ་ཞེས་བྱ་བའི་དངུལ་ཆུ་ཡོད་པས་བླངས་ནས་སྦྱིན་གྱིས། དེའི་བཅུད་ལེན་གྱིས་ཤིག་དང་ཚེ་འཕེལ་བར་འགྱུར་རོ་ཞེས་ཟེར་བས། རྣལ་འབྱོར་པས་རྫས་ཀྱི་དངོས་པོ་ཡོད་ཚད་པོ་གཏོར་མར་བཏང་་་་་་་བས་ཚེ་འཕེལ་ནས་ལོ་ལྔ་བརྒྱ་ཐུབ་པར་གསུངས། གཞན་ཡང་གཏོར་མ་བརྒྱ་རྩ་བཏང་ན་ཚེ་ཡི་བར་ཆད་སེལ་ཞིང་ཚེ་རིང་བ་་་་སོགས་ཕན་ཡོན་བཅུ་གཉིས་ཙམ་འབྱུང་བར་གཏོར་མ་བརྒྱ་རྩའི་420

རྣམ་བཤད་ནས་གསུངས་སོ། །དེས་ན་གཏོར་མ་བརྒྱ་རྩ་གཏོང་བ་ལ་ཡང་བརྩོན་པར་བྱའོ། །ཚོགས་བསགས་ན་སྒོམ་གང་ཡང་རྒྱུད་ལ་མྱུར་དུ་སྒྱེས་ནས་གྲུབ་པ་ཐོབ་སྟེ། སྔོན་ནུབ་ཕྱོགས་ཨོ་རྒྱན་གྱི་ཡུལ་ན་གྲུབ་པ་ཐོབ་པ་རྣམས་ཀྱིས་ཐོག་མར་ཚེ་བློས་གཏོང་དུས། ནོར་གང་ཡོད་དགེ་འདུན་སྡེ་ལ་ཕུལ་ནས་དབེན་པར་སྒོམ་བྱས་པས། ཉམས་རྟོགས་མྱུར་དུ་ཤར་ནས་གྲུབ་པ་ཐོབ་པ་ཤ་སྟག་བྱུང་། རྗེས་སུ་དགེ་འདུན་གྱེ་སྡེ་རྣམས་འཐོ་ར་བ་བྱུང་ནས་གྲུབ་པ་འཐོབ་འདོད་པ་རྣམས་ཀྱིས་ཚེ་བློས་གཏོང་དུས། ནོར་གང་ཡོད་ཁྱེམ་པ་སོགས་ཞིང་མ་དག་པ་ལ་བཏང་ནས་དབེན་པར་སྒྲུབ་པ་ཡུན་རིང་བྱས་ཀྱང་གྲུབ་པ་ཐོབ་པ་མ་བྱུང་སྐད། བླ་མ་དྷརྨ་རཀྵི་ཏས། བསོད་ནམས་ཀྱི་ཚོགས་རླབས་ཆེན་བསགས་པའི་མཐུས། གནས་ལུགས་སྟོང་པ་ཉིད་ཀྱི་དོན། ཀླུ་སྒྲུབ་ཡབ་སྲས་ཀྱི་དགོངས་པ་བཞིན་ཐུགས་ལ་འཁྲུངས། དབུ་མ་རིགས་ཚོགས་རྣམས་ཀྱང་གཞན་གྱི་བསླབ་པ་དང་དཔེ་གཟིགས་པ་ལ་མ་ལྟོས་པར་ཐུགས་ལ་ཝལ་་་་་་གྱིས་ཤར་ནས་ཞལ་འདོན་དུ་མཛད་པ་ཞིག་བྱུང་གསུངས། དེས་ན་བྱམས་པ་དང་སྙིང་རྗེ་བྱང་ཆུབ་ཀྱི་སེམས་གཉིས་རྒྱུད་ལ་སྐྱེས་ནས། རང་གཞན་གྱི་དོན་གཉིས་ལྷུན་གྱེས་འགྲུབ་པའི་ཕྱིར་སྒོ་སྣ་ཚོགས་ནས་ཚོགས་གསོག་པ་ལ་འབད་པར་བྱའོ། །རྒྱལ་སྲས་རིན་421

པོ་ཆེས། བདག་གཅེས་འཛིན་གྱེ་རྣམ་རྟོག་བྱུང་བ་ན། འདིས་ཐོག་མ་མེད་པ་ནས་དུཿ ཁ་སྣ་ཚོགས་ལ་སྦྱར། ཚེ་འདིར་ཡང་སྡིག་པ་ཆོས་འདོད་པ་བཞིན་མ་བྱུང་བ་ལ་སོགས་པ་ཐམས་ཅད་་་་་་་་་འདིས་བྱས་པ་ཡིན་སྙམ་པ་བྱས་ལ། བདག་གཅེས་འཛིན་གྱི་རྣམ་རྟོག་རྒྱངས་ཀྱིས་སྤང་བར་བྱའོ་གསུངས། སྤྱན་སྔ་བ་བློ་གྲོས་རྒྱལ་མཚན་གྱེ་ཞལ་ནས། ང་རྒྱལ་གྱེ་བྲག་རི་ལ་བདག་འཛིན་གྱེ་རྫོང་བཅས་ནས་ཉོན་མོངས་ཀྱི་དམག་དཔུང་འགྱེད་པ། ཞེ་སྡང་གི་རལ་གྲིས་བསོད་ནམས་ཀྱི་ལྗོན་ཤིང་གཅོད་པ། ཁོང་ཁྲོའི་གཞུ་ལ་ཚིག་རྩུབ་ཀྱི་མདའ་བཀང་སྟེ་ཕ་རོལ་གྱི་སྙིང་ལ་འདེབས་པ་སེར་སྣའི་ཞགས་པས་གཏོང་སེམས་ཀྱི་སྒྱེས་བུ་དམ་དུ་བཅིང་བ། ཚུལ་མིན་ཡིད་བྱེད་ཀྱི་རླུང་དམར་གྱེས་འདོད་ཆགས་ཀྱི་ཆུ་བོ་གཡོས་པས་དགེ་བའི་གྲུ་བཤིག་པ། ཐེ་ཚོམ་གྱེ་ཁ་ཕྲག་ཏུ་ཤེས་རབ་ཀྱི་འགྲོས་བཤོལ་བ། ཐར་འདོད་ཀྱི་སྐྱེས་བུ་ལྟ་ངན་གྱི་དོང་དུ་འཇུག་པའི་དགྲ་བོ་འདི་ལ་སྔོན་ཆད་དགྲར་མ་གོ ད་ནི་རྗེ་བླ་མའི་བྱིན་རླབས་ཀྱིས་རང་ལ་དགྲར་ངོ་འཕྲོད། ཅེས་གསུངས་ཤིང་། སེམས་དཔའ་ཆེན་པོ་ཧོར་སྟོན་པའི་ཞལ་ནས། གཏི་མུག་མ་རིག་པས་དྲངས་པའི་རང་གཅེས་པར་འཛིན་ཅིང་། གཞན་ཡལ་བར་འདོར་བ་འདིས་ལོག་པར་ལྟ་བའི་མཚོན་རྣོན་པོ་བཟུང་སྟེ། དགེ་སྡིག་ཁྱད་དུ་བསད་ནས་མངོན་མཐོ་ངེས་ལེགས་ཀྱི་སྲོག་གཅོད་་་་422

པའི་སྡིག་ཅན་བཤན་པ་མཁན་དེ་ཡང་འདིར་འདུག་རང་གཅེས་འདིས་དུག་གསུམ་གྱེ་རྐྱལ་བ་ཐོགས། དགེ་བའི་ལོ་ཐོག་འཇོམས་པར་བྱེད་པའི་ཆོམ་རྐུན་དེ་ཡང་འདིར་འདུག སྙིང་གི་ཕུགས་སུ་བསོད་ནམས་མ་ཡིན་པའི་རྫས་ངན་དུ་མ་བསགས་ནས། མི་དང་མི་མ་ཡིན་གྱི་གནོད་བྱེད་ཐམས་ཅད་སྤྱན་འདྲེན་པར་བྱེད་པའི་འཕུང་བྱེད་འུག་པའི་རྭ།གོ་བོ་ཅན་དེ་ཡང་འདིར་འདུག མདོར་ན་གྱོང་དང་སྡུག་བསྔལ་ཐམས་ཅད་བསྒྱེད་པའི་གཞི་རང་གཅེས་ཀྱི་དབང་དུ་ལུས་ངག་ཡིད་གསུམ་གྱེ་སྤྱོད་པ་བཏང་ན། ཕྱི་དགྲ་དང་ནང་འཁྲུག འདི་ཕྱིའི་གནོད་པ་ཐམས་ཅད་འབྱུང་བའི་སྔ་ལྟས་ལྟས་ངན་གྱེ་བྱེའུ་མགོ་སྔོན་ལྟ་བུ་དེ། རང་གཅེས་འཛིན་གཞན་ཡལ་བར་འདོར་བའི་བློར་ཤེས་པར་བྱས་ལ། འདི་ལ་དགྲར་བཅར་གྱིས་བཟུང་ལ་དགྲ་ཟུན་གྱི་རུ་ཕྱེད་པར་བྱ་ཞེས་་་་་་གསུངས་པ་ལྟར། བདག་འཛིན་ལ་དགྲ་རུ་བལྟས་ནས་མིང་ངན་བཏགས། ནམ་བྱུང་ཡང་ཁྱད་གསོད་སུན་འབྱིན་ཁོ་ན་བྱས། ཚེ་་མཇུག་འདི་ལ་འགོང་པོ་འདི་ཅི་ཐུལ་ལ་འབད་པར་བྱའོ། །རྒྱལ་སྲས་རིན་པོ་ཆེས། དགེ་སྦྱོར་ཐམས་ཅད་ཀྱི་གཤམ་དུ་ད་ནས་སངས་རྒྱས་མ་ཐོབ་ཀྱི་བར་དུ་བྱང་ཆུབ་ཀྱི་སེམས་གཉིས་སྦྱོང་བ་དང་མི་འབྲལ་བར་གྱུར་ཅིག རྐྱེན་ངན་ཅི་བྱུང་ཐམས་ཅད་ཆོས་འདིའི་གྲོགས་སུ་འཁྱེར་བར་གྱུར་ཅིག ཅེས་སྨོན་ལམ་གདབ་423

ཅིང་། བླ་མ་དཀོན་མཆོག་དང་ཆོས་སྐྱོང་ལ་གཏོར་མ་ཕུལ་ནས།དེ་ལྟར་འགྱུར་བར་མཛད་དུ་གསོལ། ཞེས་གསོལ་བ་ཡང་གདབ་བོ་གསུངས། གསོལ་བ་འདེབས་ཚུལ་ཡང་དུས་གསུམ་སྐྱབས་གནས་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །བླ་མ་དགེ་བའི་བཤེས་གཉེན་རིན་པོ་ཆེ་བརྒྱུད་པ་དང་བཅས་པ་རྣམས་ཀྱི་ཐུགས་རྒྱུད་ལ་ཇི་ལྟར་འཁྲུངས་པ། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཐུགས་ལ་ཇི་ལྟར་་་་་་་མངའ་བ། ངེས་པའི་དོན་གྱི་མདོ་སྡེ་རིན་པོ་ཆེ་རྣམས་ཀྱི་བརྗོད་བྱའི་དོན་གྱེ་མཐིལ། ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་བདག་གི་རྒྱུད་ལ་ད་ལྟ་ཉིད་དུ་སྐྱེ་བར་བྱེན་གྱིས་བརླབ་ཏུ་གསོལ། འབྱོར་པ་རྒུད་པ། མཐོ་བ་དམའ་བ། བདེ་བ་སྡུག་པ། ན་བ་འཆི་འཕོ་བ། སྐྱེ་བའི་གནས་སྐབས་ཐམས་ཅད་དུ་བྱང་ཆུབ་ཀྱི་སེམས་རིན་པོ་ཆེ་མི་བརྗེད་་་་་་པར་མངོན་དུ་འགྱུར་བར་བྱེན་གྱིས་བརླབ་ཏུ་གསོལ། རྐྱེན་དང་བར་ཆད་ཅི་བྱུང་ཡང་ཆོས་འདིའི་གྲོགས་སུ་འཁྱེར་ནུས་པར་་་་་་་བྱེན་གྱེས་བརླབ་ཏུ་གསོལ། ཞེས་གསོལ་བ་འདེབས་པར་བྱའོ། །འོ་ན་ཆོས་འདིའི་ལུགས་ཀྱི་འཆི་ཁ་མའི་གདམས་ངག་ཇི་ལྟར་་་་་་བྱེད་ན། རྒྱལ་སྲས་རིན་པོ་ཆེས། ཡོ་བྱད་ཐམས་ཅད་བླ་མ་དཀོན་མཆོག་ལ་མཆོད་པ་ལ་སོགས་བསོད་ནམས་གང་ཆེ་སར་གཏང་424

ལ། དེ་རྣམས་ལ་ཆགས་ཞེན་མེད་པར་བྱ། བླ་མ་དཀོན་མཆོག་ལ་ཡན་ལག་བདུན་པ་ཕུལ་ཏེ། བདག་བར་དོ་ཚེ་རབས་ཕྱི་མ་ཐམས་ཅད་དུ་བྱང་ཆུབ་ཀྱི་སེམས་གཉིས་སྦྱོང་བར་བྱིན་གྱིས་བརླབ་ཏུ་གསོལ། ཆོས་འདི་སྟོན་པའི་བླ་མ་དང་མཇལ་བར་བྱིན་གྱིས་བརླབ་ཏུ་གསོལ་ཞེས་གསོལ་བ་དྲག་ཏུ་གདབ་ཅིང་། དེ་ལྟར་སྨོན་ལམ་ཀྱང་གདབ་བོ། །བདག་གཅེས་འཛིན་གྱི་རྣམ་རྟོག་འདིས་སྔར་ཡང་སྡུག་ཏུ་བཅུག ད་དུང་ཡང་འདི་དང་མ་བྲལ་ན་བདེར་མི་སྟེར་འདུག་ཅིང་། ད་ལྟ་ཡང་ལུས་འདི་ལ་གཅེས་པར་བཟུང་ནས་དུཿ ཁ་བར་འདུག་པས། ལུས་ལ་གཅེས་འཛིན་གྱེ་རྣམ་རྟོག་སྤངས་ནས། སེམས་ལ་བདག་ཏུ་གཟུང་རྒྱུ་མི་འདུག་པས། ལུས་སེམས་གང་ལ་ཡང་བདག་འཛིན་སྤང་ལ་བཞག་གོ །ངས་བར་དོར་ཡང་བྱང་ཆུབ་ཀྱི་སེམས་གཉིས་སྦྱང་བར་བྱའོ་སྙམ་པའི་་་་་་་འདུན་པ་དྲག་པོ་ཡང་ཡང་བྱའོ། །དེ་ནས་སྔར་གྱི་བྱང་ཆུབ་ཀྱི་སེམས་གཉིས་སྦྱོང་ཚུལ་དེ་དྲན་པར་བྱེད་པའོ་གསུངས།སྤྱོད་ལམ་ནི། སྔོན་ཡང་དག་པར་རྫོགས་པའི་སངས་རྒྱས་ཀྱིས། གྲོང་ཁྱེར་རྩྭ་ཅན་དུ། མྱ་ངན་ལས་འདའ་བའི་ཚུལ་སྟོན་པའི་ཚེ། སྐུའི་གཞོགས་གཡས་པ་ཕབ། ཕྱག་གཡས་འགྲམ་པ་ལ་སྦྱར། གཡོན་བརླའི་སྟེང་དུ་བརྐྱངས། ཞབས་གཡས་པའི་སྟེང་དུ་གཡོན་པ་བཞག དབུ་བྱང་དང་ཞལ་ནུབ་ཏུ་བསྟན་ནས་425

གཤེགས་པར་མཛད་དོ་སྙམ་དུ་སྟོན་པའི་རྣམ་ཐར་དྲན་པར་་་་་་་བྱས་ཏེ། གཞོགས་གཡས་པ་ཕབ། མཐེའུ་ཆུང་ངམ་སྲིན་ལག་གིས་སྣ་བུག་གཡས་བཀག་ལ་རླུང་གཡོན་ནས་རྒྱུ་བར་བྱ། ལག་པ་གཡོན་བརླའི་སྟེང་དུ་བརྐྱངས། རྐང་པ་གཡས་པའི་སྟེང་དུ་གཡོན་པ་བཞག མགོ་བྱང་ཁ་ནུབ་ཏུ་བལྟ་བར་བྱའོ། །དེ་ལྟ་བུའི་སྤྱོད་ལམ་གྱེ་གནས་ན་བདུད་དང་ལོག་འདྲེན་གྱིས་གནོད་པར་མི་ནུས་ཤིང་། ཉོན་མོངས་པས་ཀྱང་མི་བརྫི་བ་དང་། སྟོན་པའི་རྣམ་ཐར་རྗེས་སུ་དྲན་པའི་མཐུས་བྱང་ཆུབ་ཀྱི་སེམས་རིན་པོ་ཆེ་ཤུགས་དྲག་སྒྱེ་བ་སོགས་ཕན་ཡོན་ཤིན་ཏུ་ཆེ་བར་གསུངས། དེས་ན་སྤྱོད་ལམ་འདི་ནི་འཆི་ཁ་ཙམ་དུ་མ་ཟད་དེང་སང་མཚན་མོ་་་་ཉལ་བའི་ཚེ་ནའང་འདི་ལྟར་བྱས་ན་ཤིན་ཏུ་ལེགས་སོ། །དེ་ནས་བྱམས་སྙིང་རྗེ་སྔོན་དུ་འགྲོ་བས་རླུང་འགྲོ་འོང་ལ་བསྐྱོན་ནས་་་་་་གཏོང་ལེན་གཉིས་པོ་སྦྱང་ངོ་། །དེའི་རྗེས་ལ་འཁོར་འདས་སྐྱེ་འཆི་ལ་སོགས་པ་ཐམས་ཅད་སེམས་སྣང་ཡིན། སེམས་ཉིད་ཅིར་ཡང་མ་གྲུབ་པའི་ངང་ལ་བློས་ཅིར་ཡང་མི་འཛིན་པར་བཞག་གོ །དེ་ལྟར་བྱང་ཆུབ་ཀྱི་སེམས་གཉིས་པོ་དེ་སྤེལ་ཞིང་སྒོམ་པའི་འཕྲོ་ལ་འཆི་བར་བྱའོ། །འཆི་ཁ་མའི་གདམས་ངག་ལ་འུད་ཆེ་བ་མང་སྟེ། འདི་བས་ངོ་མཚར་ཆེ་བ་མེད་གསུངས། དེ་ཡང་བྱམས་པ་དང་སྙིང་རྗེ་བདག་པས་གཞན་གཅེས་ཀྱི་སྒོ་ནས་འཕོས་ན་འཕོ་426

བའི་མཆོག་ཡིན་ཏེ། མ་སྨད་གཉིས་ཆུས་ཁྱེར་བས། མ་ལ་བུ་མོ་འདི་མ་ཤི་ན། བུ་མོ་ལ་མ་འདི་མ་ཤི་ན་སྙམ་པའི་བསམ་པ་བྱུང་བས་གཉིས་ཀ་ཚངས་པའི་གནས་སུ་སྐྱེས་པར་གསུངས། རྒྱལ་སྲས་རིན་པོ་ཆེས། སྐུ་གཤེགས་ཁར་སྙིང་རྗེ་དམིགས་པ་ཆེད་ཀྱིས་མ་བྱས་ཀྱང་། འགྲོ་བའི་དུཿ ཁ་དྲན་ཙམ་ན་ངང་ངམ་ཤུགས་ཀྱིས་སྒྱེས་པར་འདུག བྱུང་རྒྱལ་དུ་བཏང་ན་ཉིད་ཅག་རྣམས་ཡ་ང་བར་དོགས་ནས་དྲན་འཛིན་ཆེན་པོ་བྱས་པ་ཡིན་འཆི་ཁར་འཕོ་བ་ཡང་སྒོམ་པ་ལ་འདི་འདྲའི་འཕྲོ་ལ་ཤི་ན་ཡང་ལེགས་པ་ཡིན་་་་མོད་གསུངས། གཞན་ཡང་དམྱལ་བ་གྱད་ཀྱི་ཤིང་རྟ་འདྲེན་པ་དང་། མཛའ་བོའི་བུ་མོའི་ལོ་རྒྱུས་སོགས་དང་། བདག་པས་གཞན་གཅེས་ཀྱི་བློ་བཅོས་མིན་སྐྱེས་པས། འདི་ཉིད་དུའང་ངོ་མཚར་བའི་ལྟས་དུ་མ་འབྱུང་སྟེ། བྱ་བ་ཀོ་ཁར་ཀོ་བ་གཅིག་གི་ནང་དུ་བཙུན་པ་དྲུག་དང་བང་ཆེན་པ་གཅིག་གིས་ཞུགས་ནས་ཀོ་བ་བཏང་བས་ཆུའི་བཞི་ཆ་ཙམ་སོང་བ་དང་། ཀོ་མཁན་ན་རེ།ཅུང་ལྕི་འདུག་པས་རྐྱལ་ཤེས་པ་ཡོད་ན་གཅིག་འཐོན་རོགས་་་་་་་གྱེས། ཡང་ན་ང་ཡིས་འཐོན་གྱིས། ཁྱེད་རང་གཅིག་གིས་སྐྱ་བ་ཟུངས་ཟེར་བ་ལ། ཐམས་ཅད་ཀྱིས་གཉིས་ཀ་མི་ཤེས་པར་འདུགབང་ཆེན་པ་དེ་ན་རེ། ཐམས་ཅད་ཤི་བ་བས་ང་གཅིག་པུ་ཤི་བ་དྲག་ཟེར་ནས་ཆུ་ལ་མཆོངས་པས། དེ་མ་ཐག་འཇའ་ཟུག མེ་427

ཏོག་གི་ཆར་བབས། རྐྱལ་མི་ཤེས་ཀྱང་ཇི་ཞིག་ལྟར་ན་ཆུ་མཐར་ཐོན་ནས་མ་ཤི་ཟེར། དེས་སྔར་ཆོས་ཙམ་བྱས་པའི་རིགས་སུ་མི་འདུག་ཟེར་ཏེ། བློ་རྣམ་དག་ལན་རེ་ལའང་དེ་འདྲ་འབྱུང་ན།འཆི་ཁར་མང་དུ་བསྒོམ་ན་འཕོ་བའི་མཆོག་ཡིན་པ་སྨོས་ཅི་་་་་་་་་དགོས་གསུངས། ཡང་འཕོ་བྱ་འཕོ་བྱེད་དང་བྲལ་བའི་དོན་དམ་བྱང་ཆུབ་ཀྱི་སེམས་ཀྱི་སྒོ་ནས་འཕོ་ན་ཡང་འཕོ་བའི་མཆོག་ཡིན་ཏེ། གྲུབ་ཆེན་ལས་ཀྱི་རྡོ་རྗེའི་ཞལ་ནས། འཆི་ཁར་ཚེ་འདིའི་ཆགས་ཞེན་གྱི་འཁྲུལ་བ་ཐམས་ཅད་རྦད་ཀྱིས་བཅད་ལ། དོན་དམ་པར་སེམས་ལ་སྐྱེ་ཤི་མེད་པར་ཐག་བཅད། ཕྱག་རྒྱ་ཆེན་པོ་ལ་བསྒོམ་རྒྱུ་མེད་པར་ཐག་བཅད། སྒོམ་མེད་ཀྱི་དོན་ལ་མ་ཡེངས་པར་བཞག་པས་ཡེ་ཤེས་ཟང་ཐལ་དུ་སོང་ནས་བར་དོ་མེད་པར་འཚང་རྒྱའོ་གསུངས། དེས་ན་བྱམས་སྙིང་རྗེ་བྱང་ཆུབ་ཀྱི་སེམས་གཉིས་ཀྱི་སྒོ་ནས་འཕོ་བར་བྱའོ། །གཞན་ཡང་དམིགས་པ་དང་རླུང་སྦྱོར་སོགས་ཀྱི་སྒོ་ནས་འཕོ་བའང་ཤིན་ཏུ་ཟབ་གསུངས།རྫས་ཀྱི་འཕོ་བ་ནི། རྡོ་ཁབ་ལེན་དང་། འགྲོན་བུ་བུ་ཆེ་མ་བསྲེགས་པ་ཞིབ་ཏུ་བཏགས་ནས་སྦྲང་སྨྱོན་གྱིས་སྦྲུས་ཏེ། རིལ་བུ་སྲན་མ་ཙམ་བྱས་པས། འཆི་ཁར་ཆང་ལ་སྦྱངས་ནས་སྤྱི་གཙུག་ཏུ་སྐུད་པའང་གནད་ཟབ་མོ་ཡིན་གསུངས་སོ། །སྨྲས་པ། ལེགས་བྱས་དགེ་ཚོགས་བྱེ་བས་བསྐྲུན་པའི་་སྐུ། །428

ལེགས་བཤད་འགྲོ་བའི་རྣ་བར་སྒྲོགས་པའི་གསུང་། །ལེགས་ཉེས་ཆོས་ཀུན་ས་ལེར་མཁྱེན་པའི་ཐུགས། །ལེགས་ཚོགས་རྩ་བ་བླ་མའི་ཞབས་ལ་འདུད། །དམ་པའི་ཆོས་ཀྱི་གླུ་དབྱངས་ལེན་པ་དེ། །དམ་པ་གོང་མའི་ཕྱག་སྲོལ་ཡིན་པས་ན། །དམ་ཆོས་གླུ་དབྱངས་སྙན་མོ་ལེན་ལ་སྤྲོ། །དམ་གཙང་མཆེད་ལྕམ་སློབ་བུའི་ཚོགས་རྣམས་ཉོན། །དེང་ནས་བཟུང་སྟེ་སངས་རྒྱས་མ་ཐོབ་བར། །བྱང་ཆུབ་སེམས་གཉིས་སྦྱོང་བའི་འཕེན་པ་བཏང་། །ཡང་དང་ཡང་དུ་བྱང་ཆུབ་སེམས་གཉིས་སྦྱངས། །དེ་གཉིས་སྐྱེ་དང་འཕེལ་ཕྱིར་ཚོགས་བསག་བྱ། །རང་ཉིད་གཅེས་པར་འཛིན་པའི་རྣམ་རྟོག་འདིས། །སྔར་ཡང་སྡུག་བཏང་ད་དུང་ཡིན་ན་ཡང་། །སྡུག་ལ་སྦྱོར་ངེས་ཆོས་བཞིན་མ་བྱུང་བ། །འདི་ཡིས་ལན་པ་ཡིན་པས་དུག་བཞིན་་སྤངས། །དགེ་སྦྱོར་མཇུག་ཏུ་སངས་རྒྱས་མ་ཐོབ་བར། །བྱང་ཆུབ་སེམས་དང་ནམ་ཡང་མི་འབྲལ་ཤོག །རྐྱེན་ངན་ཅི་བྱུང་བྱང་ཆུབ་སེམས་གཉིས་ཀྱི། །གྲོགས་སུ་འཁྱེར་བར་ཤོག་ཅེས་སྨོན་ལམ་གདབ། །འཆི་ཁར་ཡོ་བྱད་ཐམས་ཅད་མཆོད་པ་སོགས། །བསོད་ནམས་ཆེ་སར་བཏང་ནས་ཆགས་མེད་བྱ། །བླ་མ་མཆོག་གསུམ་མདུན་གྱི་ནམ་མཁར་དམིགས། །ཡིད་ཀྱིས་ཡན་ལག་བདུན་པ་མཎྜལ་ཕུལ། །བདག་ནི་བར་དོར་ཕྱི་མར་སོང་ན་ཡང་། །བྱང་ཆུབ་སེམས་གཉིས་འབྱོང་བར་བྱེན་གྱིས་རློབས། །བྱང་ཆུབ་429

སེམས་ཀྱི་གདམས་པ་སྟོན་མཛད་པའི། །རྩ་བའི་བླ་མར་མཇལ་བར་བྱེན་གྱིས་རློབས། །ཞེས་པས་གསོལ་བ་ཤུགས་དྲག་ཡང་ཡང་བཏབ། །དེ་ལྟར་འགྲུབ་པའི་བསྔོ་བ་སྨོན་ལམ་བྱ། །ལུས་འདི་གཅེས་པར་བཟུང་ནས་སྡུག་བསྔལ་བར། །འདུག་པས་ལུས་ཀྱི་གཅེས་འཛིན་རྣམ་རྟོག་སྤངས། །སེམས་ལ་བདག་ཏུ་གཟུང་རྒྱུ་མི་འདུག་པས། །ལུས་སེམས་གང་ལ་བདག་འཛིན་སྤངས་ལ་བཞག །བར་དོར་སོང་ཡང་བྱང་ཆུབ་སེམས་གཉིས་པོ། །སྦྱང་བར་བྱ་སྙམ་འདུན་པ་ཡང་ཡང་བྱ། །དེ་ནས་འཆི་ཁར་བྱང་ཆུབ་སེམས་གཉིས་པོ། །སྦྱོང་ཚུལ་དེ་ཡང་ཡིད་ལ་དྲན་པར་བྱ། །གཞོགས་གཡས་འོག་བཅུག་ལག་གཡས་འགྲམ་པར་བརྟེན། །མཐེའུ་ཆུང་གིས་སྣ་བུག་གཡས་པ་བཀག །དེ་ནས་བྱམས་དང་སྙིང་རྗེ་སྔོན་དུ་བཏང་། །རླུང་གི་འགྲོ་འོང་ལ་བརྟེན་གཏོང་ལེན་སྦྱོངས། །དེ་ཡི་རྗེས་ལ་འཁོར་འདས་སྒྱེ་འཆི་སོགས། །སྣང་གྲགས་ཆོས་རྣམས་རང་གི་སེམས་སྣང་ཡིན། །སེམས་ཉིད་ངོ་བོ་ཅིར་ཡང་མ་གྲུབ་པའི། །ངང་ལ་ཅིར་ཡང་མི་འཛིན་རང་བབས་བཞག །དེ་ལྟར་བྱང་ཆུབ་སེམས་གཉིས་སྤེལ་བཞིན་དུ། །བསྒོམ་པའི་འཕྲོ་ལ་འཆི་བར་བྱེད་པ་གཅེས། །འཆི་ཁ་མ་ཡི་གདམས་ངག་འུད་ཆེ་བ། །མང་པོ་འདུག་ཀྱང་འདི་ཉིད་ངོ་མཚར་ཆེ། །མཚན་ལྡན་བླ་མ་དམ་པའི་ཐུགས་ཀྱི་སྲས། །མར་གྱུར་འགྲོ་བ་ཡོངས་ཀྱི་གཅེས་ཕྲུག་ངས། །430

འདི་འདྲའི་གདམས་པ་ཟབ་མོ་སྒོམ་བཞིན་དུ། །མཐོ་རིས་ཐར་པའི་གནས་སུ་ཡར་ལ་འགྲོ། །ཨེ་མ་དད་ལྡན་སྐྱེ་བོ་ཕོ་མོ་རྣམས། །འཆི་ངེས་ནམ་འཆི་ཆ་མེད་འཆི་དུས་སུ། །གདམས་ངག་འདི་འདྲ་བསྟེན་ལ་ཡར་ཤོག་དང་། །ཕྱི་མར་དག་པའི་ཞིང་ནས་མཇལ་བར་ངེས། །ཞེས་པ་བར་སྐབས་ཀྱི་ཚིགས་སུ་བཅད་པའོ།།ལྔ་པ་བློ་འབྱོངས་པའི་ཚད་ནི། རྒྱལ་སྲས་རིན་པོ་ཆེས། ཐེག་པ་ཆེ་ཆུང་གི་ཆོས་ཐམས་ཅད་ཀྱི་དགོས་པ་ནི་བདག་འཛིན་་་་་་་་་འདུལ་བར་འདུས་པས། བདག་འཛིན་གྱི་གཉེན་པོར་མ་སོང་ན་ཆོས་བྱས་ཚད་དོན་མེད་དུ་སོང་བ་ཡིན། ཆོས་བྱས་ཚད་བདག་འཛིན་གྱི་གཉེན་པོར་སོང་ན་བློ་སྦྱོང་རྒྱུད་ལ་སྐྱེས་པའི་རྟགས་་་་་་ཡིན། ཆོས་ཆོས་སུ་སོང་མ་སོང་གི་ཁྱད་པར་འདི་ན་ཡོད་པས།འདི་ཆོས་པ་སྲང་ལ་འཇལ་བའི་རྒྱ་མ་ཡིན་གསུངས། གཞན་དག་ན་རེ། ཇོ་བོ་དེ་ཀུན་གྱི་རྒྱུད་ལ་ཆོས་སྐྱེས་འདུག ཆོས་པ་བཟང་པོ་བྱ་བ་དེ་ལ་ཟེར་བ་ཡིན་ཞེས་གཞན་གྱིས་མ་ཁྲེལ་བའང་དཔང་པོ་ཡིན་མོད་ཀྱིས། དེ་གཙོ་བོར་མི་གཟུང་སྟེ། འཇིག་རྟེན་ཕལ་བ་རྣམས་ཀྱིས་བདག་གི་སེམས་མི་རྟོགས་པས། ཕྱིའི་སྤྱོད་ལམ་ལེགས་པ་སྣ་རེ་ཙམ་མཐོང་བས་ཀྱང་མགུ་སྲིད་པས་སོ། །དེས་ན་རང་གི་སེམས་ཀྱིས་མ་ཁྲེལ་བ་ཞིག་དཔང་པོའི་གཙོ་བོ་ཡིན་པས།བློ་གཟུ་བོས་ལེགས་པར་བརྟགས་པས་རང་ལ་རང་གིས་མ་ཁྲེལ་431

ན་བློ་འབྱོངས་པའི་རྟགས་ཡིན་པས། གཉེན་པོ་བསྐྱེད་ལ་རང་ལ་རང་གིས་མ་ཁྲེལ་བ་ལ་འབད་པར་བྱའོ། །བློ་ལེགས་པར་སྦྱངས་པའི་སྟོབས་ཀྱིས། ད་ཕྱིན་ཆད་རྐྱེན་ངན་ཅི་བྱུང་ཡང་བློ་སྦྱོང་གི་ལམ་དུ་ཁྱེར་བས་ཆོག་སྙམ་པའི་བློ་གདེང་འཆོས་ན་བློ་འབྱོངས་པའི་ཚད་ཡིན་པས། རྐྱེན་ངན་ཅི་བྱུང་ཡང་དེ་ལ་དགའ་བ་བསྒོམས་ནས། དེའི་སྟེང་དུ་གཞན་གྱི་རྐྱེན་ངན་ཐམས་ཅད་ལེན་པ་ལ་ཉམ་ང་བ་མེད་པར་བསླབ་པར་བྱའོ། །རྟ་རྩལ་ཅན་དེ་ཡེངས་ཀྱང་རྟ་ལས་མི་ལྟུང་བ་ལྟར། མ་བརྟགས་པར་གློ་བུར་དུ་གནོད་བྱེད་ལ་སོགས་པ་རྐྱེན་ངན་བྱུང་ན་ཞེ་སྡང་སོགས་མི་སྐྱེ་་་་་བར། རྐྱེན་ངན་དེ་ཉིད་བློ་སྦྱོང་གི་གྲོགས་སུ་ཁད་ཀྱིས་འགྲོ་ཡིན་འདུག་ན་བློ་སྦྱོང་འབྱོངས་པའི་ཚད་ཡིན་པས། དེ་ལྟར་འགྱུར་བ་ལ་འབད་པར་བྱའོ། །འབྱོངས་པའི་ཚད་འདི་དག་ནི་བློ་སྦྱོང་རྒྱུད་ལ་སྐྱེ་བའི་རྟགས་ཡིན་གྱིས། འབྱོངས་ཟེར་ནས་ད་སྦྱོང་མི་དགོས་པ་མ་ཡིན་པས་རྟགས་འདི་དག་བྱུང་ནས་ཀྱང་འབད་དེ་བློ་སྦྱོང་བར་བྱའོ་གསུངས། གཞན་ཡང་སྐྱེས་ཆེན་དམ་པ་རྣམས་ཀྱི་ཐུགས་ཀྱིས་མི་ཁྲེལ་ཞིང་བསྟོད་བཀུར་བསྔགས་གསུམ་བྱེད་ན་་་་་དཔང་པོ་ཀུན་གྱི་མཆོག་ཡིན་ཏེ། རྒྱལ་སྲས་རིན་པོ་ཆེ་ལ་སྐྱེས་བུ་དམ་པ་གཞན་གྱིས་བསྟོད་བཀུར་བསྔགས་གསུམ་མཛད་ཚུལ་ནི།དཔང་ལོ་ཙྪ་བ་བློ་གྲོས་བརྟན་པའི་གསུང་ན་རེ། ཐོག་མར་ཤེས་432

བྱ་ཀུན་ལ་མཁས་པར་བྱ། །བར་དུ་མཁས་པའི་ཚོགས་སུ་ལེགས་པར་བཤད། །ཐ་མར་འདྲིས་པའི་དོན་ལ་བརྩོན་པར་སྒོམ། །དུས་གསུམ་རྒྱལ་བ་ཀུན་གྱི་བཞེད་གཞུང་ཡིན། །ཞེས་ས་སྐྱ་པཎྜི་ཏས་གསུངས་པ་དེ་གུ་རུ་ཐོགས་མེད་ཁོང་གིས་བྱས་པ་ཡིན་ནོ། །འོ་སྐོལ་ཆོས་པ་རྣམས་ཀྱི་ནང་ན་ཆོས་བྱེད་པ་མང་རབ་འདུག་སྟེ།་་་བསྟན་པ་ཐོབ་པ་རང་དུ་ཙམ་བདོག་གམ། གཞན་གྱི་རྒྱུས་ནི་ང་ལ་མེད། བསྟན་པ་ཐོབ་ངོ་ཤེས་པ་གུ་རུ་ཐོགས་མེད་ཁོང་ཡིན། ཕོ་སྐྱེས་པ་ཟེར་ན་དེ་ཀུན་ལ་ཟེར་ལགས། མི་གཞན་གྱིས་ངའི་རྒྱུད་ཚོད་དུ་སླེབ་པ་ལ་ད་རུང་དཀའ་ལས་ཆེན་པོ་ཡོད། ངས་གུ་རུ་ཐོགས་མེད་ཀྱི་རྒྱུད་ཚོད་ལ་སླེབ་པ་ལ་བསྐལ་པ་མང་པོར་ཚོགས་གསོག་དགོས། ང་ཁོང་གི་བླ་མ་ཡིན། ཁོ་ངའི་སློབ་མ་ཡིན་ཏེ། ང་ནི་བླ་མ་གཅིག་ལས་ཀྱང་དེ་ལ་མོས། མི་རྒན་ནམ་འཆི་བའི་སྔས་ཁ་དེར་གུ་རུ་ཐོགས་མེད་ཡོད་པ་ཞིག་བྱུང་ན་དགའ་སྟེ། ང་ཕྱོགས་ཐམས་ཅད་དུ་རྒྱུག ཁོང་ས་གཅིག་ཏུ་བཞུགས་པ་འདིས་ཡིད་སྨོན་ཐོག་ཏུ་ཨེ་འབབ་ཡིན་གསུངས་ཟེར་ཞིང་། གསུང་ཡིག་སྙན་དངགས་དང་བཅས་པ་བསྐུར་བའི་ནང་ན་ཡང་། ཁྱོད་ལ་ང་འདྲའི་སློབ་དཔོན་བརྒྱ་ཡོད་ཀྱང་། །ང་ལ་ཁྱོད་འདྲའི་སློབ་མ་ཁྱོད་ལས་མེད། །ཅེས་སོགས་ཀྱི་བསྟོད་པ་མང་པོ་ཡང་འདུག་གོ །ཀུན་མཁྱེན་རོང་པོའི་གསུང་ན་རེ། ང་ལ་ཕ་བས་ལྷག་པའི་བུ་433

གཅིག་ཡོད་པ་ཡིན། ངའི་སློབ་མ་འདི་འདྲ་གཞན་ལ་ཡོད་ན་སྨོན་ནི་འཆོར། སྐྱེས་བུ་དམ་པ་འདི་འདྲ་འཇིག་རྟེན་ན་དཀོན་གསུངས་ཟེར། བླ་མ་རིན་ཡེ་བ་བླ་མ་ཡིན་ཡང་། སེམས་དཔའ་ཆེན་པོའི་མཚན་བརྗོད་ཙམ་ན། ཕྱག་ཐལ་མོ་སྦྱར། སྤྱན་ཆབ་འབྱིན་ཟེར་རོ། །རྒྱ་མ་དཔོན་པོ་ཆོས་རྗེ་ཀུན་མཁྱེན་པ་ལ་མཇལ་དུ་ཕྱིན་དུས། ཁྱེད་དངུལ་ཆུ་བ་རྣམས་བླ་མའི་སྐལ་བརྒྱ་རགརྒྱལ་སྲས་པ་དེ་མཚུངས་པ་མེད་པའི་བྱང་ཆུབ་སེམས་དཔའ་་་་་་་ཡིན། འདི་ནས་འཕོས་མ་ཐག་བྱམས་མགོན་གྱི་དྲུང་དུ་ཟང་ཐལ་འགྲོ་རྒྱུ་དེ་ཡིན། དེའི་རྒྱུ་ཐམས་ཅད་ཁོང་ལ་ཚང་བ་ཡིན་གསུངས་ཟེར། ཡང་རྟ་ནག་ཏུ་འབྱོན་སྐབས་ཤིག དངུལ་ཆུའི་ཐད་ཀྱི་སྤྲིན་ལ་ཕྱག་མཛུབ་བཙུགས་ནས། དེར་འདུས་པ་རྣམས་ལ་ཕ་གིའི་འོག་ན་སངས་རྒྱས་མི་གཟུགས་སུ་བཞུགས་པ་གཅིག་ཡོད་པ་་་་་་་ཡིན་ཨེ་ཤེས་གསུངས་ཟེར། དཔལ་ལྡན་ས་སྐྱའི་དགེ་བའི་བཤེས་གཉེན་འཇམ་སྒེག་གི་གསུང་ན་རེ། དབུས་གཙང་གཉིས་པོ་འདི་ན་མཐོང་ཐོས་དྲན་པ་ལ་དགེ་བའི་བཤེས་གཉེན་མང་བོ་འདུག་སྟེ། གཞན་སུ་བས་ཀྱང་བོ་དོང་ཐོགས་མེད་ལ་སྨོན། ང་ཡང་ཚེ་མཇུག་ལ་སྒོམ་ཞིག་ཞུ་རྒྱུ་བྱུང་ན་བོ་དོང་ཐོགས་མེད་དེ་ལ་ཞུ།ཁོང་མཚམས་དམ་པོ་ཞིག་ཡོད་པར་འདུག་པས། རྟེན་འབྲེལ་མ་འགྲིག་ན། ང་རང་གི་སློབ་མ་རྡོར་གཞོན་ལ་སྒོམ་གཅིག་ཞུ། འདི་་434

གཉིས་མིན་པ་བླ་མ་སྒོམ་ཆེན་སུ་ཡང་ཡིད་མི་སྨོན་གསུངས་ཟེར།བླ་མ་མཉམ་མེད་པས། ཁོ་རང་གི་སློབ་མ་སྒོམ་ལ་འགྲོ་བ་རྣམས་ལ། ཁྱོད་ཚོ་འདི་དང་འདྲེས་པའི་སྒོམ་ཞིག་བྱེད་ན་བླ་མ་འདི་དང་འདིའི་རྩར་རྒྱུག སེམས་རྡུལ་མེད་ཀྱི་ཆོས་ཤིག་བྱེད་ན་བོ་དོང་ཐོགས་མེད་དེའི་རྩར་རྒྱུག ད་ལྟ་དེ་བས་ལྷག་པ་མེད་དོ་གསུངས་པ་འདུག་ཟེར། མཁན་ཆེན་བུ་སྟོན་པའི་གསུང་གིས་ཀྱང་། སྡེ་སྣོད་གསུམ་གྱི་དོན་ལ་མཁས་གྱུར་ཅིང་། །རྒྱུད་སྡེ་ཟབ་མོའི་རྟོགས་པ་ཀུན་ཆུབ་པ། །བྱང་ཆུབ་སེམས་གཉིས་འབྱོངས་པ་རྒྱལ་བའི་སྲས། །ཞེས་སོགས་ཀྱི་བསྟོད་པ་ཡང་མཛད་ཅིང་།སེམས་དཔའ་ཆེན་པོ་ཞ་ལུར་བྱོན་པའི་རེས་ཁོང་རང་གི་གྲྭ་པ་་་་་རྣམས་ལ་ད་ལྟ་བོད་གངས་ཅན་གྱི་ཁྲོད་ན་ཆོས་ཤེས་ནས་ཉམས་སུ་བླངས་ངོ་ཤེས་པ་རྒྱལ་སྲས་ཐོགས་མེད་པ་ཙམ་གཅིག་ཡིན།ངས་ཀྱང་ཆོས་ཤེས་ཤེས་ཏེ། ཀུན་མཁྱེན་འཕགས་འོད་ཀྱི་གསུང་ཞིག་ལ་བརྟེན་ནས་བཤད་ཉན་བྱེད་དགོས་པ་བྱུང་ནས། ཁོང་གི་འདྲ་བའི་ཉམས་ལེན་བྱུང་བ་མེད། འདི་ལྟ་བུའི་བྱང་ཆུབ་སེམས་དཔའ་ལ་ཆོས་འབྲེལ་ཐོགས་པ་ཙམ་རེས་ཀྱང་འཁོར་བ་མཐའ་་་་ཅན་དུ་འགྱུར་རོ་ཤེས་པ་ཡིན་པས། མཚམས་ལ་ཡོད་ཀྱང་གསེང་ལ་ཆོས་ཞུས། དེ་བར་གྱི་ཞབས་ཏོག་ཐམས་ཅད་བླ་བྲང་ནས་བྱེད་པ་ཡིན་གསུངས་ཟེར། དེའི་རེས་སེམས་དཔའ་ཆེན་པོ་ཡང་ཟླ་བ་435

གཅིག་ཞ་ལུར་བཞུགས་ནས། གང་ལ་གང་འདོད་ཀྱི་ཆོས་གསུངས་ཏེ། འགྲོ་བ་དཔག་ཏུ་མེད་པའི་དོན་མཛད་ཅེས་གྲགས་སོ། །དེ་བཞིན་དུ་སྐྱེས་བུ་དམ་པ་གཞན་རྣམས་ཀྱིས་བསྔགས་བརྗོད་བྱེད་ན་བྱམས་སྙིང་རྗེ་བྱང་ཆུབ་ཀྱི་སེམས་གཉིས་འབྱོངས་པའི་རྟགས་ཡང་དག་པ་ཡིན་པར་ཤེས་པར་བྱའོ། །གླང་རི་ཐང་པའི་ཞལ་ནས། ངས་བློ་འབྱོངས་མ་འབྱོངས་ཁམས་སུ་སྟོན་པ་ཤེར་འབུམ་ཅན་དུ་ཕྱིན་ན་ཤེས། ཁོང་སྙིང་དང་འདྲ་བའི་མཆེད་གྲོགས་ཡིན་པས། ང་བྱུང་བ་ལ་རབ་ཏུ་དགའ་ནས་རྙེད་བཀུར་ཕུན་ཚོགས་འོང་དུ་རེ་བ་ལ། དེ་ལྟར་མི་བྱེད་པར་མ་ཟད་སླར་རྡུང་རྡེག་བྱས། ཅི་ཡོད་ཕྲོགས་ཀྱང་ང་ལ་ཁོང་ཁྲོ་མི་སྐྱེ་ཞིང་སྔར་གྱི་བརྩེ་བ་དེ་མི་འགྱུར་ན་འབྱོངས་པ་ཡིན་གསུངས། དེ་བཞིན་དུ་རེ་ཆེ་ས་ནས་གནོད་པ་བསྐྱལ་ན། སྔར་གྱི་བརྩེ་གདུང་དེ་མི་འགྱུར་ན་བྱམས་སྙིང་རྗེ་བྱང་སེམས་ལ་བློ་འབྱོངས་པའི་རྟགས་་་་ཡིན།སྔོན་སངས་རྒྱས་ཀྱི་སློབ་པ་ལམ་གྱི་གནས་སྐབས་སུ། ཤི་བིའི་རྒྱལ་པོར་གྱུར་ཚེ་སྤྱན་གཉིས་པོ་བླངས་ནས་བྲམ་ཟེ་ལོང་བ་་་་་་་་་གཅིག་ལ་བྱིན་པ་དང་། རི་བོང་དུ་གྱུར་པའི་ཚེ་བྲམ་ཟེ་བཀྲེས་པ་ཞིག་གསོ་ཕྱིར་མེ་དཔུང་གི་ནང་དུ་མཆོངས་པ་དང་། ལྷའི་དབང་པོར་གྱུར་ཚེ་ལྷ་མ་ཡིན་དང་གཡུལ་འགྱེད་དུས།རང་གི་སྲོག་བློས་436

བཏང་ནས་བྱའི་ཕྲུ་གུའི་སྲོག་བསྐྱབས་པ་དང་། དྲང་སྲོང་བཟོད་པ་སྨྲ་བར་གྱུར་ཚེ། རྒྱལ་པོས་ཡན་ལག་ཐམས་ཅད་གཏུབས་ཀྱང་བཟོད་པ་བསྒོམས་པ་དང་། ཚངས་པའི་རྒྱལ་པོར་གྱུར་པའི་ཚེ་ཡན་ལག་བྱེན་ནས། ལྟ་ངན་ཡང་དག་ལམ་ལ་བཀོད་པ་དང་།གླང་པོ་ཆེར་གྱུར་ཚེ་སྐྱེ་བོ་བདུན་བརྒྱ་ཙམ་བཀྲེས་པས་ཉེན་པ་ལ་ལུས་པོ་གཡང་ལ་བསྐྱུར་ནས་བྱིན་ཏེ་གསོས་པ་ལྟར། གཞན་སྡུག་བསྔལ་གྱིས་ཉམ་ཐག་པ་ལ་རང་གི་གཅེས་པའི་ལུས་ཀྱང་གཏོང་སྙམ་པ་ཡང་ཡང་བྱུང་ན། བྱམས་པ་དང་སྙིང་རྗེ་བྱང་ཆུབ་ཀྱི་སེམས་ཁྱད་པར་ཅན་རྒྱུད་ལ་འབྱོངས་པའི་རྟགས་སོ། །ཡང་སྔོན་སངས་རྒྱས་རྒྱལ་བུ་ཐམས་ཅད་སྒོལ་དུ་གྱུར་ཚེ། བུ་དང་བུ་མོ་རྒྱལ་སྲིད་ཀུན་སྦྱིན་པར་བཏང་བ་དང་། ས་སྐྱོང་རྒྱལ་པོར་གྱུར་ཚེ་དུད་འགྲོ་བགྲང་ལས་འདས་པའི་སྲོག་སྐྱོབ་མཛད་པ་དང་།་་་་བྲམ་ཟེ་ཞིག་ཏུ་གྱུར་ཚེ་དཀའ་ཐུབ་ཀྱིས་ཟས་ཅུང་ཟད་ལས་མེད་རུང་། དེ་ཡང་སློང་བ་ཞིག་བྱུང་བ་ལ་སྦྱིན་པར་བཏང་བ་དང་།ཚོང་དཔོན་ཟིལ་གྱེས་མི་ནོན་པར་གྱུར་ཚེ། རང་ལ་ནོར་རྫས་མེད་རུང་། ཕོངས་པ་སྙིང་རྗེ་ནས་རྩྭ་བཙོངས་ནས་རིན་གྱིས་སློང་མཁན་གསོས་པ་ལྟར། རང་ལ་ནོར་རྫས་གང་ཡོད་ཐམས་ཅད་གཏོང་ནུས་ཤིང་། མེད་རུང་ནོར་བཙལ་ནས་ཀྱང་། སེམས་ཅན་ཕོངས་པ་གསོ་སྙམ་པའི་འདུན་པ་ཡང་ཡང་སྐྱེས་ན་བློ་སྦྱོང་རྒྱུད་437

ལ་སྐྱེས་པའི་རྟགས་སོ། །ཡང་སྔོན་སངས་རྒྱས་གཙུག་ཕུད་བྱང་ཆུབ་ཏུ་གྱུར་ཚེ། རྒྱལ་བོས་བརྙས་ཀྱང་ཁྲོ་མེད་བཟོད་པ་བསྒོམས་པ་དང་། མ་ཧེ་རུ་གྱུར་ཚེ་སྤྲེའུས་ཡང་དང་ཡང་དུ་གཙེས་པ་ལ།ཁྲོ་མེད་བཟོད་པ་བསྒོམས་པ་དང་། ངང་པའི་རྒྱལ་པོར་གྱུར་ཚེ་རྙི་ནང་དུ་བཟུང་ཡང་ཁྲོ་བ་དང་འཇིགས་པ་མེད་པར་སླར་ཆོས་བསྟན་པ་དང་། ཀུན་ཏུ་རྒྱུ་བྱང་ཆུབ་ཏུ་གྱུར་ཚེ། མང་པོས་བརྙས་ཀྱང་ཁྲོ་མེད་བཟོད་པ་བསྒོམས་པ་ལྟར། མཆོག་དམན་བར་བ་མང་པོས་བརྙས་སྨོད་ཁྱད་གསོད་སུན་འབྱིན་རྡེག་རྡུང་གང་བྱས་ཀྱང་། ཁོང་ཁྲོ་མི་ལང་བར་བཟོད་པ་བསྒོམ་ནུས་ན་བློ་སྦྱོང་རྒྱུད་ལ་སྐྱེས་པའི་རྟགས་ཡིན། ཡང་སྔོན་བྱང་ཆུབ་སེམས་དཔའ་སྤྲེའུར་གྱུར་ཚེ། སྡིག་ཅན་ཁྲོན་པའི་ནང་ནས་དྲངས་རྗེས་སུ་མི་ངན་དེས་གནོད་པ་བསྐྱལ་ཀྱང་། གནོད་ལན་དུ་ཡང་ཕན་བཏགས་པ་དང་། རི་དྭགས་ཤ་རར་གྱུར་ཚེ། རང་ལ་གནོད་པ་བསྐྱལ་བའི་སྡིག་རྒྱལ་གཡང་ལ་ལྷུང་ནས་འཆི་ལ་ཉེ་བ་སྙིང་རྗེས་ཡར་དྲངས་པ་དང་། རི་དྭགས་བསེ་རུར་གྱུར་ཚེ་ཆུས་ཁྱེར་བའི་མི་ཆུ་ལས་བསྒྲལ་ནས་རྗེས་སུ་མི་ངན་དེས་གནོད་པ་བྱས་ཀྱང་་་་་ཕན་བཏགས་པ་དང་། རྒྱལ་བུ་དགེ་དོན་དུ་གྱུར་ཚེ། སྡིག་དོན་ལ་བསམ་ངན་སྐྱེས་ནས། མིག་ལ་སྨྱུག་ཚལ་བརྒྱབ་ནས་མིག་བཅར་ཀྱང་རྗེས་སུ་གནོད་ལན་དུ་ཕན་བཏགས་པ་ལྟར། རང་ལ་གནོད་438

པ་བྱེད་མཁན་ཅི་བྱུང་རུང་བཟོད་པ་བསྒོམ་པར་མ་ཟད། ད་དུང་སྙིང་རྗེ་ཆེན་པོས་གནོད་ལན་དུ་ཕན་འདོགས་པ་དང་། དངོས་སུ་ཕན་འདོགས་མ་ནུས་ན་ཡང་། ཡིད་ཀྱིས་བྱ་ཞིང་མ་འོངས་པ་ན་ཕན་ཐོགས་པའི་སྨོན་ལམ་འདེབས་པ་བྱུང་ན། བྱང་ཆུབ་ཀྱི་སེམས་འབྱོངས་པའི་རྟགས་ཡང་དག་པའོ། །སྔོན་འཕན་ཡུལ་གླང་ཐང་པ་ཡིན་པའི་སྟོན་སྒོམ་བྱང་ཆུབ་སེམས་དཔའ་གཅིག་ལ་ཤིག་ནད་བྱུང་བའི་སྟེང་དུ་གཞན་གྱི་་་་་་་ཤིག་ནད་ཐམས་ཅད་བླངས་ཏེ། ཤིག་ཐམས་ཅད་ལ་ལུས་དངོས་སུ་སྦྱིན་པར་བཏང་ནས་གཤེགས་པ་རྒྱལ་སྲས་རིན་པོ་ཆེས་་་་་་་་་་གསན་ཚེ་རྗེས་སུ་ཡི་རངས། ཤཱཀྱ་ཐུབ་པ་རུས་སྦལ་དུ་འཁྲུངས་པའི་དུས་སུ། སྲིན་བུ་ཀེ་ཏ་ཀ་བརྒྱད་ཁྲིར་སྐུ་ལུས་སྦྱིན་པར་བཏང་བ་དང་དོན་གྱི་ཆ་མཐུན་པ་དེ་ཉིད་ཡིན། ཁོང་གི་སེམས་ལ་འགྱོད་པ་ཡོང་བའི་རིགས་སུ་མི་འདུག་ངོ་མཚར་ཆེ་གསུངས།ཁོང་གིས་ཀྱང་འཆད་ཉན་མཛད་ཚེ། འཇམ་དབྱངས་དོན་ཡོད་པ་སྐུ་མཆེད་ཀྱིས་བོ་དོང་དུ་ཆོས་གསུངས་པའི་དུས། རྒྱལ་སྒོའི་འགག་ན་ཤིག་ནད་ཚབས་ཅན་བྱུང་བའི་སྤྲང་རྒན་ལུས་ཀྱི་་་་་་་་་་ཟུངས་ཤོར་བ་གོས་དང་སྟན་ལ་སོགས་པ་ཤིག་གི་ཕུང་པོར་གྱུར་པ་ཞིག་གི་དྲི་ཆེན་པོ་མནམ་པ་ཞིག་འདུག་པ་དེ་ལ། དྲུང་སྐུ་མཆེད་པའི་སྐྱ་བོ་ཚོས། དྲུང་ནས་སྐྱུག་བྲོ་འགག་དེར་མ་བསྡད་439

ཟེར་ཞིང་འཕུད་པར་གཟིགས་པས། སྙིང་རྗེ་དྲག་པོ་སྐྱེས་ཤིང་སྤྱན་ཆབ་ཤོར་ཏེ། དེའི་ནུབ་མོ་ཁོའི་གོས་དང་སྟན་ཤིག་གི་ཕུང་པོར་གྱུར་པ་རྣམས་ནང་དུ་ཁྱེར། སྤྲང་པོ་ལ་ན་བཟའ་གཅིག་གཉིས་དང་། བཟའ་རྒྱུ་གནང་ནས་ཤིག་རྣམས་ལ་སྐུ་ལུས་སྦྱིན་པར་བཏང་སྟེ། ཤིག་གི་ཕུང་པོའི་གསེབ་ཏུ་གཟིམས་ནས་ཞག་གཅིག་གཉིས་སོང་བ་དང་། སློབ་དཔོན་དང་མཆེད་གྲོགས་འགའ་རེས་ཚོར་ནས་བལྟར་བྱོན་པས། སྤྲང་པོའི་གོས་དང་སྟན་ཤིག་གི་ཕུང་པོར་སོང་བ་རྣམས་གསོལ། སྐུ་ལུས་ཐམས་ཅད་འབྲུམ་ནད་འཐུག་པོ་བྱུང་བ་བཞིན་དུ་གྱུར་འདུག་པ་མཐོང་་་་་་་ནས། ཁོང་རྣམ་པ་ཧ་ལས་ཏེ། ཉིད་ད་དུང་ལུས་གཏོང་བའི་དུས་ཙམ་ལ་མ་སླེབས་ལས་ཆེ། དེ་འདྲ་ཧ་ཅང་ཐལ་དྲག་མི་མཛད་པར་ཞུ་ཞེས་ཞུ་བ་ནན་གྱིས་ཕུལ་ཡང་མ་གསན་པར་གསོས་པས།རིང་པོར་མ་ལོན་པར་ཤིག་རྣམས་ཡལ་ནས་སོང་ཞེས་གྲགས་སོ། །དེ་བཞིན་དུ་རང་གཞན་གྱི་ཤིག་ཐམས་ཅད་ལ་ལུས་ཟར་འཇུག་ནུས་ན་བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་འབྱོངས་པའི་རྟགས་ཡིན། སྔོན་རྗེ་བཙུན་མི་ལ་རས་པ་ལ། ཨ་ནེས་ཆུང་དུས་སྡུག་མང་པོ་བཏང་བའི་རྗེས་ནས་ཆོས་མཛད་དུས་ཀྱང་།གཡོ་ཐབས་དུ་མའི་སྒོ་ནས་ཞིང་རྣམས་ལེན་དུས། ཁོང་གི་ཐུགས་བསམ་ལ། ཞེ་སྡང་སྐྱེ་ཡུལ་མེད་ན་བཟོད་པ་སུ་ལ་བསྒོམ། ང་རང་440

དོ་ནུབ་ཤི་ན་ཞིང་གི་མི་ཚད་འདི་རྣམས་ཀྱིས་ཀྱང་ཅི་བྱེད་སངས་རྒྱས་ཐོབ་པའི་ཐབས་ལ་བཟོད་པ་མཆོག་ཏུ་གསུང་བ་ཡིན། དེ་བསྒོམ་པའི་རྟེན་ཨ་ནེ་ཡིན་ཞིང་དམ་པའི་ཆོས་དང་མཇལ་བ་་་་་་ཡང་ཨ་ཁུ་དང་ཨ་ནེའི་དྲིན་ཡིན། བཀའ་དྲིན་དུ་ཆེ་བའི་དྲིན་ལན་དུ་ཕྱི་མ་སངས་རྒྱས་ཐོབ་པའི་སྨོན་ལམ་རྟག་ཏུ་འདེབས། ཚེ་འདིར་ཞིང་དུ་མ་ཟད་ཁང་པ་ཡང་བྱེན་པས་ཆོག་སྙམ་པ་བྱུང་བ་ལྟར། ཨ་ནེ་ལ་ཡང་གོ་བར་ལབ་སྟེ་བྱང་ཆུབ་སྒྲུབ་པ་ལ་བླ་མའི་གདམས་ངག་མིན་པ་ཅིས་ཀྱང་དགོས་པ་མེད་པས། ཞིང་དུ་མ་ཟད་ཁང་པ་ཡང་ཨ་ནེས་ཁྱེར་ཅིག་བྱས་གླུ་འདི་བླངས་སོ། །རྗེ་བླ་མའི་བཀའ་དྲིན་རི་ཁྲོད་འགྲིམས། །སྤྲང་པོའི་སྐྱིད་སྡུག་ཁྱེད་རང་ཤེས། །འཇིག་རྟེན་འཁོར་བ་ལས་ཀྱིས་དུབ། །འབག་ན་ཐར་པའི་སྲོག་རྩ་གཅོད། །སྒྱེ་བའི་སོ་ནམ་སྡིག་པའི་ལས། །སྤྱད་ན་ངན་སོང་སྡུག་བསྔལ་མྱོང་། །ཉེ་དུའི་གདུང་སེམས་བདུད་ཀྱི་མཁར། །བརྩིགས་ན་མེ་འོབས་ཀྱི་ནང་དུ་ཚུད། །ཟས་ནོར་གྱི་གསོག་འཇོག་མི་ཡི་ནོར། །བསགས་ཚད་དགྲ་བོའི་རྒྱགས་ཕྱེ་ཡིན། །སྐྱིད་འདོད་ཀྱི་ཇ་ཆང་བཙན་དུག་གི་ཆུ། །འཐུང་ན་ཐར་པའི་སྲོག་རྩ་གཅོད། །ཨ་ནེའི་ཞིང་རིན་སེར་སྣའི་ཟས། །ཟོས་ན་ཡི་དྭགས་ཀྱི་གནས་སུ་སྐྱེ། །ཨ་ནེའི་ཁ་ཏ་ཞེ་སྡང་གི་ཚིག །ལབ་ན་བདག་གཞན་གཉིས་ཕུང་ཡོང་། །བདག་གི་ཞིང་ཁང་ཐམས་ཅད་ནི། །ཨ་441

ནེས་ཁྱེར་ལ་དགའ་བར་གྱེས། །མི་ཁ་ཆོས་ཀྱིས་སངས་པ་ཡིན། །ལྷ་ཁ་སྙིང་པོས་སྒྲུབ་པ་ཡིན། །འདྲེ་ཁ་སྙིང་རྗེས་གནོན་པ་ཡིན། །ཉེས་ཁ་རླུང་ལ་བསྐུར་བ་ཡིན། །རང་ཁ་གྱེན་ལ་བལྟ་བ་ཡིན། །རྗེ་མི་བསྐྱོད་ཀྱི་ངོ་བོ་བཀའ་དྲིན་ཅན། །སྤྲང་རི་ཁྲོད་ཐུབ་པར་བྱེན་གྱིས་རློབས། །ཞེས་པའི་གླུ་བླངས་པས། ཨ་ནེ་ན་རེ། ཆོས་པ་བཟང་པོ་བྱ་བ་ཚ་བོ་འདི་འདྲ་ལ་ཟེར་བ་ཡིན། དགའ་རབ་ཡིན་ཟེར། དགའ་ནས་སོང་ངོ་། །ཡང་རྒྱལ་སྲས་རིན་པོ་ཆེ་འཇམ་དབྱངས་བསོད་ནམས་རྒྱལ་མཚན་པས་ཆོས་ཞུ་བ་ལ་ས་སྐྱར་གདན་དྲངས་ནས་ཆོས་ཀྱི་་་་་་་་་འཁོར་ལོ་རྒྱ་ཆེན་པོ་བསྐོར་ཏེ། ཚུར་བྱོན་དུས། ལབ་བཙས་ནག་པོར་ཇག་པ་བྱུང་སྟེ། སེམས་དཔའ་ཆེན་པོ་རང་གི་སྐུ་ལ་མ་རེགཞབས་ཏོག་པ་རྣམས་འོལ་ལེ་བ་རེ་བཀྱིགས་ཏེ། ཇག་པས་ཟ་མ་ཟ་དུས། ཞབས་ཏོག་པ་གཅིག་བཀྱིགས་པ་གྲོལ་བྱུང་བའི་རྩ་ན་ཇག་པའི་རལ་གྲི་བཞག་འདུག་པ་ཁྱེར་ནས་བྲོས་ན་བསམ་ཡོད་ཙ་ན། སེམས་དཔའ་ཆེན་པོས་མཁྱེན་ནས། ཉིད་དེ་བློ་ཙབ་ཙུབ་མ་བྱེད་ཨང་གསུངས་པས་འབྲོ་མ་ནུས་ཟེར། དངོས་པོ་འདི་རྣམས་རིན་ཆེན་སྒང་བའི་ས་ཆར་མ་འཁྱེར། ངས་བློས་བཏང་ཡོད་པས་འཕྲོག་པ་ཡིན་སྙམ་པའི་བློ་ཡང་མ་བྱེད། ངའི་གོ་ལག་འཁྱེར་ན་ཡང་ཁྱེར་གསུངས་པས། ཇག་པ་རྣམས་ཀྱིས་ཕྱག་4་42

འཚལ་ནས། ངེད་ཚོ་ཡང་ཕོངས་ནས་ཐབས་རྡུགས་པས་ཉིད་ལྟ་བུ་ཞིག་དང་ཐུག་ཟེར་གྱིན་འདུག་ཟེར། ཇག་པ་རྣམས་ལ་རྗེས་ཟློས་བྱེད་དུ་བཅུག་ནས་བསྔོ་བ་ཡང་མཛད་ཅེས་ཐོས་ཤིང་། ཉིད་ཀྱི་ཞལ་ནས། ནོར་ལ་ཆགས་པའམ་བདག་ལ་སྡང་བ་ཡིས །བདག་གི་བདོག་ཀུན་ཕྲོགས་ནས་ཉིན་གཅིག་ཙམ། །འཚོ་བའི་ཟས་ཙམ་མེད་པའི་སྐབས་བྱུང་ནའང་། །དེ་ཚེ་དམ་བཅའ་འདི་ནི་དྲན་པར་བགྱེ། །ཞེས་གནོད་ལན་དུ་ཕན་འདོགས་པར་དམ་བཅས་པ་ལྟར་མཛད་དོ། །བདག་གི་ཡོངས་འཛིན་དམ་པ་ཨ་རིག་དགེ་བཤེས་རིན་པོ་ཆེ་ལ་དད་ཅན་སྦྱིན་བདག་གཞན་གྱེས་ཕུལ་བའི་དུད་འགྲོ་མང་པོ་ཡོད་པ། ཉིན་གཅིག་མགོ་ལོག་གི་ཇག་པ་མང་པོ་བྱུང་ནས་དེད་ནས་སོང་བ་ཁོང་གིས་གསན་ཚེ། སྡིག་པའི་རྒྱུ་དེ་རྣམས་མེད་པ་ཞིག་བྱ་སྙམ་ཡོད། ད་བར་ལུས་སོང་། ད་རེས་འདོད་ཐོག་ཏུ་བབས་བྱུང་གསུངས། དགེ་འདུན་པ་རྣམས་འཚོགས་སུ་བཅུག་ནས་མང་ཇ་བཏང་། བསྔོ་བ་རྒྱས་པ་ཞིག་གསུངས་ནས། སུ་དག་འདོད་ཆེན་དབང་གིས་བདག་གི་ནོར། །ཐམས་ཅད་འཕྲོག་གམ་འཕྲོག་ཏུ་འཇུག་ན་ཡང་། །ལུས་དང་ལོངས་སྤྱོད་དུས་གསུམ་དགེ་བ་རྣམས། །དེ་ལ་བསྔོ་བ་རྒྱལ་སྲས་ལག་ལེན་ཡིན། །ཞེས་རྒྱལ་སྲས་རིན་པོ་ཆེས་གསུངས་པ་ལག་ལེན་ལ་འདེབས་རྒྱུ་བྱུང་གསུངས། ཐུགས་གང་དགྱེས་དགྱེས་མཛད་443

སྣང་། ཡང་བཀྲ་ཤིས་སྒོ་མང་དགོན་ཆེན་གྱི་ཐག་ཉེའི་རི་ཁྲོད་ན།དགེ་སློང་གཅིག་བཞུགས་པ་ལ། ཤིང་སྐྱེལ་བའི་མི་ཞིག་ཡོད་པ་དེས་ཉིན་གཅིག་དགེ་སློང་རི་ལ་ཁམས་བསང་དུ་ཕེབས་པའི་་་་་་་ཤུལ་དུ་མི་དེ་ནང་དུ་འཛུལ་ནས། གང་ཡོད་ཁུར་ནས་སྒོར་ཐོན་པ་དང་། དགེ་སློང་ཁམས་བསངས་ནས་ཕེབས་པ་གཉིས་ཁ་ཐུག་བརྒྱབ་པས། མི་དེས་ཅི་ཡང་མི་སྨྲ་བར་ཡར་ལངས་ནས་བསྡད་ཚེ།དགེ་སློང་གིས་ད་ཡར་ནང་དུ་ཁུར་བྱས་ནང་དུ་ཁུར་ནས་ས་ལ་་་་ཕོག ཇ་སྐོལ་དུ་བཅུག་འཐུངས་ནས། ད་དུང་དེའི་ཐོག་ཏུ་གང་ཡོད་བསྣན་ནས་མང་དུ་བཏང་། ཁྲེས་པོ་བཏེགས་ཏེ། ད་སོང་གཞན་ལ་ངས་རྐུས་ཡོང་མ་ཟེར། ང་ལ་གནང་སོང་གྱེས། ཕྱིན་ཆད་གཞན་ལ་དེ་འདྲ་མ་བྱེད་ཅེས་ཁ་ཏ་བསླབ་བྱ་མཛད། མི་དེ་རང་ཡུལ་དུ་བཏང་བས། རྗེས་སུ་བསྔོ་བ་སྨོན་ལམ་ཀྱང་བྱས་ཟེར་བའི་དགེ་སློང་བྱང་ཆུབ་སེམས་དཔའ་ཞིག་བྱུང་། དེས་ན་དེ་འདྲའི་ཇག་པ་རྐུན་མ་བྱུང་ནས་རང་གི་ནོར་ཐམས་ཅད་ཁྱེར་ན་ཡང་། དགའ་ཞིང་སྤྲོ་བཞིན་བསྔོ་བ་དང་སྨོན་ལམ་འདེབས་ཐུབ་པ་བྱུང་ན། བྱང་ཆུབ་ཀྱི་སེམས་རྒྱུད་ལ་འབྱོངས་པའི་རྟགས་ཡིན།སྔོན་སངས་རྒྱས་བཅོམ་ལྡན་འདས་ཀྱིས། བློ་གྲོས་ཆེན་པོ།ངས་ཤའི་ཟས་ནི་སུ་ལའང་མ་གནང་མི་གནང་། གནང་བར་མི་འགྱུར་རོ། །རབ་ཏུ་བྱུང་བ་རྣམས་ལ་ཤའི་ཟས་ནི་མི་རུང་བར་444

ངས་བཤད་དོ། །ཡང་འཁྲུལ་དང་ནི་གཉེན་བཤེས་དང་། །ཁུ་ཆུ་ཁྲག་ལས་བྱུང་བའི་ཕྱིར། །འབྱུང་པོ་རྣམས་ཀྱང་དངངས་གྱུར་ན། །རྣལ་འབྱོར་ཅན་གྱིས་ཤ་མི་ཟ། །གསུངས་པ་ལྟར། འཕགས་པ་ཀཱཏྱཱ་ཡ་ན་འབྲུམ་བུ་མེ་དབལ་ནག་པོས་བསྙུང་བ་ལ། སྨན་པས་ར་ཤ་དང་ར་ཁྲག་ཕྱི་ནང་གཉིས་གར་གཏོང་བར་ཞུས་པས།བསླབ་པ་ལས་འགལ་བ་ལས་འཆི་བ་དགའ་གསུངས་ནས། མ་བཞེས་པར་མྱ་ངན་ལས་འདས་པ་དང་། འགྲོ་མགོན་ཕག་མོ་གྲུ་པས་བསླབ་པ་གསུམ་ལ་གཅེས་སྤྲས་སུ་མཛད་ཅིང་། ཁ་ན་མ་ཐོ་བའི་ཟས་ཤ་ལ་སོགས་པ་གཏན་ནས་སྤངས་པས་ཚིལ་བུའི་སྡོར་ཙམ་བཏབ་པའི་ཐུག་པའང་མི་བཞེས་ཤིང་། སྐུ་མྱ་ངན་ལས་འདའ་ཁར་དུག་གི་སྙུང་གཞི་བྱུང་བ་ལ། སྔགས་ཀྱིས་བཏབ་པའི་ཆང་གི་ཉིང་ཁུ་ཞལ་གང་བཞེས་ན་ཕན་པར་གསལ་བཞིན་དུ། སྐུ་སྲོག་དང་བསྡོས་ནས་སྤངས་པར་གསུངས། རྗེ་སྟག་ལུང་ཐང་བ་སྐུ་གཤེགས་ཁར་བཞེས་ཐུག་ལ་ཚིལ་བུའི་སྡོར་བཏབ་ནས་སྙུང་་་་དྭངས་འགྲོ་བར་ཞུས་པ་ལ། མི་ཚེ་ཏྲིལ་བོ་བསྲུང་ཐུབ་ནས། ཤི་ཁར་སྡོམ་པ་ཉམས་པས་ཅི་རུང་གསུངས། མ་གསན་པར་སྐུ་གཤེགས་པ་དང་། དགེ་བཤེས་ཁ་རག་པའི་སྐུ་ཚེ་སྔ་མར། ཚེ་རབས་ལྔ་བརྒྱའི་བར་དུ་ཤ་མ་བཞེས་པར་བྱམས་སྙིང་རྗེ་བྱང་་་་་་ཆུབ་ཀྱི་སེམས་ལ་བློ་སྦྱངས་པའི་མཐུས། སྒུ་རིང་དེ་ལ་ཇོ་མོ་ཁ་445

རག་གི་རི་ཁྲོད་དེ་ན་བཞུགས་དུས། བྱ་རི་དྭགས་ཐམས་ཅད་ཉེ་དྲུང་དུ་འཁོད་ཅིང་། རྒྱུན་དུ་གནས་པའི་ཚེ་དབྱར་རི་དྭགས་མོ་རྣམས་ཀྱི་འོ་མ་ཡང་བཞོས་ནས་འཐུངས་སྐད། རྒྱལ་སྲས་རིན་པོ་ཆེས། སྐུ་ཚེ་དེ་ལ་དགུང་ལོ་ལྔ་བཅུ་ང་བདུན་བར་དུ་ཤ་གཏན་ནས་མ་བཞེས་ཤིང་། སློབ་མ་གཞན་ལ་ཡང་ཉིད་ཀྱི་ཞལ་ནས།ཐོག་མེད་དུས་ནས་གཉེན་གྱུར་སྲོག་ཆགས་རྣམས། །ལས་ཀྱིས་ཤི་ནའང་མཆི་མ་འབྱུང་རིགས་ན། །དེ་དག་ཤ་ཡི་ཆེད་དུ་བསད་པའི་ཤ །ཟ་བར་རིགས་པ་མ་ཡིན་ཤེས་རབ་གྲུབ། །གསུངས། ཇོ་བོ་རྗེ། འབྲི་གུང་སྐྱོབ་པ་ཡབ་སྲས། སྟག་ལུང་ཐང་བ་སོགས་སྒྱེས་ཆེན་མང་པོ་ཞིག་གིས། བུ་རམ་དང་སྦྲང་རྩི་སོགས་ལ་ཚོགས་དང་། འོ་མ་དང་ཞོ་སོགས་ལ་ཚོགས་ཆང་མཛད་པའི་ལོ་རྒྱུས་ལ།དཔོན་སློབ་ལོ་ཆེན་ནི་རྗེས་སུ་ཡི་རང་ཆེར་མཛད་ཅིང་། ཆོས་རྗེ་རྒོད་ཚང་སྣ་ཚོགས་རང་གྲོལ་གྱིས་ཀྱང་། དེང་སང་བན་དེ་ཕལ་མོ་ཆེས་ཟ་འདོད་འཐུང་འདོད་ཁོ་ནའི་ཆེད་དུ། ཚོགས་ཆང་བཟོས་ནས་བག་མེད་དུ་འཐུང་མཁན་ཚོར་བལྟས་ན་ནི། གོང་གི་ཇོ་བོ་དང་འབྲི་སྟག་སོགས་ཀྱི་མཛད་པ་དེ་ཡང་ཡ་མཚན་ཆེའོ། །གསུངས། དཔེར་ན་ཨ་མ་བཟང་མོ་དེས། རང་གི་བུ་བུ་མོའི་ཤ་གཏན་ནས་ཟ་འདོད་མི་སྐྱེ་བ་ལྟར། ཕ་མ་སེམས་ཅན་གྱི་ཤའི་རིགས་སུ་གྱུར་པ་གཏན་ནས་ཟ་འདོད་མི་སྐྱེ་བ་བྱུང་ན་བྱམས་་་་་446

སྙིང་རྗེ་བྱང་ཆུབ་ཀྱི་སེམས་རྒྱུད་ལ་སྐྱེས་པའི་རྟགས་ཡིན།སྔོན་རྒྱ་གར་གྱི་རྒྱལ་པོ་ཞིག་གིས། འབངས་མི་ཞིག་ལ་ཆད་པ་གཅོད་ངེས་བྱུང་ཚེ་འཇིགས་ནས། ཕ་མ་བུ་གསུམ་ཡོད་པ་ཞག་བརྒྱད་ཀྱིས་སླེབ་པའི་ཡུལ་ཞིག་ལ་བྲོས་ནས་སོང་བས་ལམ་ནོར་ནས་ཞག་བཅུ་གཉིས་ལ་ཡང་མ་སླེབས་པར་ཀུན་ལྟོགས་ནས་ཤི་ལ་ཐུག་ཚེ། བུས་ཕ་མའི་དྲིན་ལན་འཇལ་ཕྱིར་གཡང་ཞིག་ལ་མཆོངས་ནས་འཆི་རུ་བཅུག་པས། ཕ་མ་གཉིས་ཀྱིས་བུའི་ཤ་ཟ་མི་འདོད་ན་ཡང་། སྲོག་མི་འཆད་པར་འགྲོ་སར་སླེབ་ཕྱིར་མི་འདོད་བཞིན་དུ་ཟ་དགོས་བྱུང་བ་ལྟར། བྱང་ཆུབ་སེམས་དཔའ་ལ་ནམ་ཡང་ཤ་ཟ་འདོད་ཀྱི་སྲེད་པ་གཏན་ནས་མི་སྐྱེ་ན་ཡང་། ལོ་ལོན་ལུས་ཟུངས་ཟད་ཟས་གཞན་གྱེས་མ་ཕན་ཚེ། གཞན་དོན་དུ་ལུས་སྲོག་འཚོ་བའི་ཕྱིར་མི་ཟ་ཐུ་མེད་འདྲ་བྱུང་ནས་ཤ་ཟ་དགོས་བྱུང་ཚེ། འདོད་སྲེད་གཏན་ནས་མི་སྐྱེ་བར་མ་ཟད་སེམས་ཅན་དེ་ལ་དམིགས་པའི་བྱམས་སྙིང་རྗེ་བྱང་ཆུབ་ཀྱི་སེམས་སྐྱེ་ན། བློ་སྦྱོང་རྒྱུད་ལ་སྐྱེས་པའི་རྟགས་ཡིན། ཡི་དམ་ཕྱག་ན་རྡོ་རྗེའི་ཞལ་ནས།ལས་ཀྱི་རྡོ་རྗེ་ཚེ་འདི་ལ་བློ་ལོག་ན་ལྟོ་གོས་ཀྱིས་ཕོངས་ཀྱང་མི་་་་་་འགྱོད། བླ་མའི་བཀའ་དང་མ་འགལ་ན། དམ་ཚིག་ཉམས་ཟེར་ཡང་མི་འགྱོད། དལ་འབྱོར་ཆུད་མ་ཟོས་ན། ཆོས་མ་བྱས་ཟེར་ཡང་མི་འགྱོད། སེམས་ལ་གཡོ་སྒྱུ་མེད་ན། འཕགས་པ་མ་མཉེས་447

ཟེར་ཡང་མི་འགྱོད། སྟོང་ཉིད་སྙིང་རྗེ་དང་མ་བྲལ་ན་ཆོས་སྤྱོད་ཞན་ཟེར་ཡང་མི་འགྱོད། མཉམ་པ་ཉིད་ཀྱི་རྟོགས་པ་ཤར་ན།གང་ཟག་གིས་གཤེ་ཡང་མི་འགྱོད་པས། དེ་རྣམས་དང་ལྡན་པ་ཞིག་བྱེད་དགོས་གསུངས་པ་ལྟར་བྱུང་ན་བློ་སྦྱོང་རྒྱུད་ལ་སྐྱེས་་་་་་པའི་རྟགས་ཡིན་གསུངས། ཡང་བློ་སྦྱོང་རྒྱུད་ལ་མ་སྐྱེས་པའི་རྟགས་ལ་འདི་འདྲ་འབྱུང་སྟེ། སྔོན་ལམ་ཁ་ཞིག་ནས་དགེ་སློང་གཅིག་ལ་གྲྭ་པ་ཁ་རྒོད་ཅིག་འཕྲད་ཚེ། ཁྱོད་སུ་འདྲ་ཞིག་ཡིན་ཞེས་དྲིས་པས། བློ་སྦྱོང་བ་ཞིག་ཡིན་བྱས་པས། གྲྭ་པ་ན་རེ། ཁྱོད་བློ་སྦྱོང་བ་ཡིན་ན་ཁྱོད་ཀྱི་ཕའི་ཤ་ཟོ་བྱས་པས། ཁོ་ངོ་མདངས་འགྱུར་རྡུང་རེས་རྒྱག་གྲབས་བྱས་ཚེ། ངས་ཁྱོད་ལ་ཀུ་རེ་བྱས་བློ་མ་འབྱོངས་འདུག་པས་ད་དུང་བློ་སྦྱོངས་ཟེར་སྐད། དེ་བཞིན་དུ་ཚིག་ངན་རེ་ཙམ་ཡང་མི་ཐེག་ན་བློ་མ་འབྱོངས་པ་ཡིན། ཡང་སྔོན་རྒྱལ་བ་འབྲི་གུང་བས་སློབ་མ་མང་པོ་གངས་རིར་བཏང་ལ་ཁ་ཤས་སྒྲུབ་པ་བརྒྱབ་ནས་འོངས་པ་ལ་ཁྱེད་རྣམས་ཀྱི་རྒྱུད་ལ་་་་་ཉམས་རྟོགས་ཡོན་ཏན་ཅི་འདྲ་སྐྱེས་གསུངས་པས། ནང་ནས་དབུ་མཛད་ན་རེ། སྒྱུ་ལུས་འབྱོངས་ལགས་ཞུས་པས། ཁྱོད་རྗེས་སུ་ཞིག་སྡོད་གསུངས། བསྡད་ཚེ། ཁྱོད་ཀྱི་སྒྱུ་ལུས་འབྱོངས་པ་ལགས་ཏེ་ཁྱོད་ལ་གངས་རི་ནས་བུད་མེད་ཀྱི་གཏམ་ངན་ཞིག་་་་་་བྱུང་བ་དེ་བདེན་ན་ཤིན་ཏུ་མ་ལེགས་པ་ཞིག་བྱུང་གསུངས་ཚེ།448

ཁོ་ངོ་མདངས་འགྱུར་ནས། དེ་སུས་སྒུ་མདུན་དུ་ཞུ་མ་།བན་བྱུང་།ངས་ཡིད་ལ་ཡང་མ་ཤར་ན་ང་ལ་འདི་འདྲའི་གཏམ་ངན་སྒོགས་པ་ཟེར་ཚིག་ངན་མང་པོ་ལབ་ཚེ། ཁོང་གིས་ངས་ཁྱོད་ལ་ཀུ་རེ་བྱས་པ་ཡིན། སྒྱུ་ལུས་མ་འབྱོངས་འདུག་པས་ད་དུང་སྦྱོངས་གསུངས་སྐད། དེས་ན་གཏམ་ངན་རེ་རྣ་བས་ཐོས་ཚེ་མི་བཟོད་ན་བློ་སྦྱོང་རྒྱུད་ལ་མ་སྐྱེས་པ་ཡིན།སྔོན་བླ་མ་ཞིག་གིས་ཤའི་ཉེས་དམིགས་མང་པོ་བཤད་ཚེ།དེའི་ཉིན་ཉེ་གནས་ཀྱིས་ཚོད་བརྟག་ཕྱིར་ཤ་སྐུ་མདུན་དུ་མ་ཁྱེར་བས། བླ་མས་ཤ་ཁྱེར་ཤོག་བྱས་པས། ཉེ་གནས་ཀྱིས་དེ་རིང་ཁོང་གིས་ཤའི་ཉེས་དམིགས་མང་པོ་གསུངས་ཚེ། མི་བཞེས་སམ་སྙམ་ཁྱེར་འོང་མ་ནུས་བྱས་པས། དེ་ཁས་བཤད་ཚོད་རེད། ད་ཤ་ཚོད་ཁྱེར་ཤོག་ཟེར་སྐད། ལ་དྭགས་པ་གཅིག་ན་རེ། བཤད་རྒྱུ་དེ་བླ་མ་ཆོས་བཤད་ཡོང་སྟེ། གོ་རྒྱུ་དེ་བླ་མས་ཀྱང་གོ་མི་ཡོང་ཟེར་བ་ལྟར།ཁས་ཆོས་བཤད་མང་པོ་བྱས་ཀྱང་། ལག་ལེན་ལ་མི་ཐེབས་ན་བློ་སྦྱོང་རྒྱུད་ལ་མ་སྐྱེས་པའི་རྟགས་ཡིན། སྔོན་ཇོ་བོ་རྗེ་སྟོད་མངའ་རིས་ན་བཞུགས་དུས་བོད་པའི་དྲུང་ཡིག་ཅིག་ཡོད་པའི་ཉིན་་་་་་་གཅིག་དཔེ་ཆ་ལ་སྣག་ཚ་ཕོ་བ་གཟིགས་ནས་འགྲམ་ལྕག་ཅིག་་་་་་བཏང་། རྗེས་སོར་དབུས་གཙང་དུ་སླེབས་ནས་ཡང་དྲུང་ཡིག་གིས་སྣག་ཚ་ཕོ་ནས་མ་དཔེ་བཟད་པ་གཟིགས་ནས་ཡང་འགྲམ་449

ལྕག་ཚ་བོ་ཞིག་བཏང་ཚེ་ཁོ་ཚིག་པ་ཟོས་ནས་ང་ལ་འགྲམ་ལྕག་་་་ལན་གཅིག་མིན་ལོ་སྔ་མ་མངའ་རིས་ནས་ཀྱང་གཅིག་བཏང་། ད་ལན་ཡང་གཅིག་བཏང་ཞེས་ཚིག་ངན་སྨྲས་པའི་ཚེ། ཇོ་བོ་རྗེས།ངེད་རྒྱ་གར་བ་ད་ལྟ་ཁོང་ཁྲོ་ལངས་ཀྱང་ད་ལྟ་ཞི་ནས་སེམས་ལ་གཞག་རྒྱུ་མི་འོང་། ཁྱེད་བོད་ཀྱི་མི་འདི་བསམ་པ་ངན་པར་འདུག་གསུངས་སྐད། དེས་ན་བོད་ཀྱི་སྐུ་དྲག་བསམ་པ་ངན་པ་ཁ་ཅིག་གིས། སྔར་གཞན་གྱེས་གནོད་པ་རེ་བསྐྱལ་བ་ཞེ་ལ་བཞག་ནས་ཕྱིས་གནོད་ལན་འཇལ་ཐུབ་པའི་དུས་བྱུང་ཚེ། གནོད་ལན་ཅི་འཁྱོལ་བསྐྱལ་ཞིང་། གལ་ཏེ་ཕའི་རིང་ལ་སྒྱེལ་མ་ཐུབ་ན་ཞེ་ལ་བཞག་ནས་བུའི་རིང་ལ་གནོད་པ་སྐྱེལ་བ་ལྟར། བསམ་ངན་ཡིད་ལ་བཞག་ནས་ནམ་ཡང་མི་བརྗེད་པར་དྲན་ཅིང་། གནོད་ལན་དུ་གནོད་སྒྱེལ་སྙམ་པ་ཡིད་ན་ཡོད་ཕྱིན། བློ་སྦྱོང་རྒྱུད་ལ་མ་སྒྱེས་པའི་རྟགས་ཡིན་གསུངས། དེ་ལྟར་བློ་སྦྱོང་རྒྱུད་ལ་སྐྱེས་མ་སྐྱེས་ལེགས་པར་བརྟགས་ནས་རྒྱུད་ལ་སྐྱེས་པའི་རྟགས་ཁྱད་པར་ཅན་དེ་དག་རྣམས་དང་ལྡན་པ་ཞིག་བྱའོ། །སྨྲས་པ། རབ་གུས་མཆོད་བསྟོད་བཀུར་ལ་མི་ཆགས་ཤིང་། །རབ་མང་གནོད་པ་བྱེད་ལ་མི་སྡང་བར། །རབ་ཡངས་ནམ་མཁའ་ལྟ་བུའི་རྣལ་འབྱོར་པ། །རབ་མཆོག་བླ་མ་རྗེ་ཡིས་འགྲོ་ཀུན་སྐྱོངས། །གཞོན་ནུ་སོ་དཀར་དུས་སུ་བློ་འབྱོངས་པས། །མགོ་བོ་450

དཀར་པོར་སོང་ཡང་བློ་རེ་བདེ། །ལུས་སེམས་གཉིས་པོ་བདེ་ཞིང་སྐྱིད་པའི་མོད། །མགུར་དབྱངས་སྐད་གསེང་མཐོན་པས་ལེན་སྙིང་འདོད། །ཚིགས་སུ་བཅད་པའི་ལེགས་བཤད་སྙན་མོ་ཡིས། །ཐོས་ཚད་ཡིད་ལ་དགའ་བ་བསྐྱེད་པར་ནུས། །དེ་ཕྱིར་དད་ཅན་རྣམས་ཀྱིས་ཐོས་པའི་མོད། །སེམས་ལ་ཕན་ཐོགས་འབྱུང་བའི་མགུར་དབྱངས་འཐེན། །ཐེག་པ་ཆེ་ཆུང་ཆོས་རྣམས་ཐམས་ཅད་ཀྱི། །དགོས་པ་བདག་འཛིན་ཕུང་རྒན་འདུལ་ལ་འདུས། །དམ་ཆོས་བདག་འཛིན་གཉེན་པོར་མ་སོང་ན། །བྱས་ཚད་ཐམས་ཅད་དོན་མེད་སོང་བ་ཡིན། །བདག་འཛིན་ཉོན་མོངས་གཉེན་པོར་སོང་ཙ་ན། །བློ་སྦྱོང་རྒྱུད་ལ་སྒྱེས་པའི་རྟགས་ཀྱི་མཆོག །ལྷ་ཆོས་བྱས་ཚད་གནད་དུ་སོང་མ་སོང་། །ཁྱད་པར་འདི་ན་ཡོད་པའི་ཆོས་པ་ཀུན། །སྲང་ལ་འཇལ་བའི་རྒྱ་མ་འདི་ཡིན་གསུངས། །ཆོས་པ་བཟང་པོ་བྱ་བ་དེ་ཡིན་ཞེས། །གཞན་གྱིས་མ་ཁྲེལ་དཔང་པོ་ཡིན་མོད་ཀྱང་། །རང་གི་སེམས་ལ་རང་གིས་མ་ཁྲེལ་བ། །བྱུང་ན་དཔང་པོའི་གཙོ་བོ་ཡིན་པར་གདའ། །མི་འདོད་རྐྱེན་ངན་ཅི་བྱུང་བློ་སྦྱོང་གི །ལམ་དུ་ཁྱེར་ན་ཆོག་གོ་སྙམ་པ་ཡི། །བློ་གདེང་ཡོད་ན་བློ་སྦྱོང་འབྱོངས་པའི་ཚད། །རྟ་རྩལ་ཅན་གྱི་མི་དེ་རྟ་ཐོག་ནས། །ཡེངས་ཀྱང་སྟེང་ནས་ས་ལ་མི་ལྟུང་ལྟར། །གློ་བུར་གནོད་བྱེད་རྐྱེན་ངན་ཅི་བྱུང་ཡང་། །དེ་ལ་ཞེ་སྡང་ལ་སོགས་མི་སྐྱེ་བར། །རྐྱེན་451

ངན་ཅི་བྱུང་ཐམས་ཅད་བློ་སྦྱོང་གི །གྲོགས་སུ་འགྲོ་བར་འདུག་ན་བློ་སྦྱོང་ཆོས། །རྒྱུད་ལ་སྐྱེས་པའི་རྟགས་ཚད་བཟང་པོ་ལགས། །དེ་ལྟར་འབྱོངས་རག་བར་དུ་འབད་པར་བྱ། །བློ་སྦྱོང་རྒྱུད་ལ་འབྱོངས་རྟགས་བྱུང་ཟེར་ནས། །ཕྱིན་ཆད་སྦྱོང་མི་དགོས་པ་མ་ཡིན་པས། །བློ་སྦྱོང་རྒྱུད་ལ་སྐྱེས་རྟགས་ཅི་བྱུང་ཡང་། །ད་དུང་ཡང་ཡང་འབད་ནས་སྦྱང་བར་བྱ། །བློ་སྦྱོང་རྒྱུད་ལ་སྐྱེས་པའི་རྟགས་ཚད་དང་། །ལྡན་པའི་སྐྱེས་བུ་དམ་པ་སུ་ཡིན་ཀྱང་། །ཡིད་བཞིན་ནོར་བུ་དབང་གི་རྒྱལ་པོ་བཞིན། །ཀུན་གྱེས་སྤྱི་བོར་བཀུར་ནས་མཆོད་པར་འོས། །དེ་ལྟར་བློ་སྦྱོང་སྒོམ་པའི་གང་ཟག་རྣམས། །སྐྱེ་བ་ཕྱི་མར་འགྲོ་སའི་ལམ་གཅིག་ཅིང་། །སངས་རྒྱས་ཞིང་གཅིག་རིགས་ཀྱི་བདག་པོ་གཅིག །སངས་ཡང་མཉམ་པོར་རྒྱ་བའི་སྐལ་བ་ཡོད། །རྣལ་འབྱོར་བདག་ཅག་དཔོན་སློབ་ཡོན་མཆོད་ཀུན། །སྐྱེ་བ་ཕྱི་མར་དག་པའི་ཞིང་ནས་མཇལ། །ངོ་མཚར་སངས་རྒྱས་ཞིང་ཁམས་ཐམས་ཅད་དུ། །ལྷན་དུ་སོང་ནས་རྒྱལ་བ་མཆོད་གྱུར་ཅིག །ཅེས་པ་བར་སྐབས་ཀྱི་ཚིགས་སུ་བཅད་པའོ།།དྲུག་པ་བློ་སྦྱོང་གི་དམ་ཚིག་བསྟན་པ་ནི། རྒྱལ་སྲས་རིན་པོ་ཆེས། ང་བློ་སྦྱོང་བ་ཡིན་ཟེར་ནས་བསླབ་པ་ཕྲ་མོ་ཁྱད་དུ་གསོད་པ་སྤངས་ཏེ། བསམ་པ་བློ་སྦྱོང་དང་ལྡན་པའི་སྒོ་ནས། སོ་ཐར་ནས་རྡོ་རྗེ་ཐེག་པའི་བར་རང་གིས་ཇི་ལྟར་ཁས་བླངས་པའི་་་་་་་་་452

བསླབ་པ་རྣམས་མ་ཉམས་པར་བསྲུང་བར་བྱའོ། །བསླབ་བྱ་ཕྲ་མོ་ཡིན་ཡང་ཁྱད་དུ་བསད་ན་ཤིན་ཏུ་ཉེས་པ་ཆེ་སྟེ། བཅོམ་ལྡན་འདས་ཀྱིས་ཆོས་གསུངས་པ་ལ། བཙུན་ཆུང་གཅིག་ཆོས་ཉན་དུ་བྱུང་བས། ཁྱོད་འོད་སྲུངས་ཀྱི་བསྟན་པ་ལ་རྨ་འབྱིན་པར་མ་ཟད།ངའི་བསྟན་པ་ལའང་རྨ་འབྱིན་པར་བྱེད་དམ། རང་གི་གཟུགས་ཀྱིས་ཆོས་ཉོན་གསུངས་པས། བཙུན་ཆུང་དེ་ལོག་སོང་། ཕྱི་ཉིན་སྦྲུལ་ཆེན་པོ་ཞིག་གི་མགོ་ལ། ཤིང་ཨེ་ལའི་འདབ་ཀྱི་སྡོང་བོ་ཆེན་པོ་སྐྱེས་པ་ཞིག་བྱུང་བ་ལ་མི་ཐམས་ཅད་སྐྲག་ནས་བྲོས་པས།བཅོམ་ལྡན་འདས་ཀྱིས་ཐམས་ཅད་ལ་མ་འཇིགས་ཤིག ཁ་སང་གི་བཙུན་ཆུང་དེ་ཡིན་གསུངས། འོ་ན་འདིའི་རྒྱུ་ཅི་ཡིན་ཞུས་པས་འདི་འོད་སྲུངས་ཀྱི་དགེ་སློང་ཡིན་པ་ལ། ཁོ་བྲེལ་བ་ཞིག་གི་དུས་སུ་ལམ་འགག་གཅིག་ཏུ་ཤིང་ཨེ་ལའི་འདབ་ཀྱི་ཡལ་ག་ལ་ཆོས་་་་་གོས་ཐོགས་པས་དགེ་སློང་ཁྲོས་ཏེ། བསླབ་པ་ཁྱད་དུ་བསད་ནས་ཤིང་བཅད་པས་འདི་ལྟར་གྱུར་པ་ཡིན་གསུངས། དེས་ན་བསླབ་པ་ཕྲ་མོ་ཚུན་ཆད་མ་ཉམས་པར་བསྲུང་བར་བྱའོ། །སྔོན་སློབ་དཔོན་ཇོ་བཙུན་བྱ་བའི་དགེ་བཤེས་བཟང་པོ་ཞིག་གིས་བླ་མའི་དུས་མཆོད་བཅད་པས། ཚལ་པའི་དཔོན་དགའ་དེས་ཁོང་གི་སློབ་མ་གཅིག་ལ་ད་ལྟ་དབུས་གཙང་གི་དགེ་བཤེས་ལ་ཁོང་་་་་་་་་བཟང་བར་འདུག་པ་བླ་མའི་དུས་མཆོད་གཅོད་པ་རང་མི་་་་་་་་་་453

འཐད་དམ་བྱས་པས། ཁོ་སློབ་དཔོན་གྱི་དྲུང་དུ་ཕྱིན་ཏེ་མི་ཀུན་འདི་སྐད་ཟེར་བྱས་པས། ང་བླ་མ་ལ་མོས་གུས་མེད་པའམ། ཆ་རྐྱེན་འཕོངས་པ་མིན། དེ་ལ་དམིགས་ནས་ཚོང་པ་མང་བོ་ཡོང་བར་གདའ་བ་དང་། དགེ་འདུན་རྣམས་གཡེངས་ནས་དགེ་སྦྱོར་འཆག་པ་དང་། བཙུན་པ་གཉེན་པོ་ཆུང་ཆུང་རྣམས་ཆུད་ཟ་བར་འདུག་པས་བཅག་པ་ཡིན། སྡོམ་གསུམ་ལ་ཉེས་ལྟུང་གིས་མ་གོས་པ་ཞིག་བྱེད་ཀྱིན་ཡོད། འདིས་ཐུགས་དགོངས་རྫོགས་མཆི་གསུངས་པ་ལ། རྒྱལ་སྲས་རིན་པོ་ཆེའི་ཞལ་ནས། དུས་མཆོད་རང་དེ་བཟང་བར་འདུག་ངོ་མཚར་ཆེ་གསུངས། བདག་གཅེས་འཛིན་མེད་པར་གཞན་གྱིས་གོ་བར་བྱ་བའི་ཕྱིར། ཤིང་གཉན་གཅོད་པ་དང་། མཛེ་ཕོ་དང་འགྲོགས་པ་ལ་སོགས་པ་ཐོ་ཅོའི་སྤྱོད་པ་རྣམས་སྤངས་ཏེ། དགེ་བཤེས་སྟོན་པས་རྭ་སྒྲེང་དུ་བསྟན་པའི་སྲོལ་བཙུགས་པའི་བཀའ་གདམས་ཀྱི་རྣམ་ཐར་དང་མི་་་་་་་་འགལ་བར་བྱའོ། །མིའི་གནོད་པ་བཟོད་ལ། ལྷ་འདྲེའི་གནོད་པ་མི་བཟོད་པ་དང་། ཆེ་བ་ལ་གུས་ལ་ཆུང་བ་ལ་བརྙས་པ་དང་།གཉེན་ལ་བྱམས་ལ་དགྲ་ལ་སྡང་བ་ལ་སོགས་ཕྱོགས་རེ་བ་ཐམས་ཅད་སྤངས་ལ། ཐམས་ཅད་ལ་བློ་འབྱོང་བར་བསླབ་བོ། །བསམ་པ་སྔར་རང་གཅེས་པར་འཛིན་པ་སྟེ། ད་བདག་པས་གཞན་གཅེས་པར་བསྒྱུར་ལ་ལུས་ངག་གི་སྤྱོད་པ་གྲོགས་ཆོས་མཐུན་་་་་་་454

རྣམས་དང་འདྲ་བར་སོ་ཐུབ་པར་བྱ་སྟེ། བློ་སྦྱོང་ཐམས་ཅད་མངོན་ཚན་ཆུང་ལ་ཆོད་ཆེ་བ་ཞིག་བྱེད་དགོས་ཞེས་འཆད་ཁ་བ་ལ་གསུངས་པས། གཞན་གྱིས་མ་ཚོར་བར་རྒྱུད་སྨིན་པ་ཞིག་བྱའོ། །གཞན་ལ་འཇིག་རྟེན་པའི་སྐྱོན་ཞར་བ་ལ་སོགས་དང་།ཆོས་ཀྱི་སྐྱོན་ཚུལ་ཁྲིམས་འཆལ་བ་ལ་སོགས་པ་མི་སྙན་པའི་ཚིག་རྣམས་མི་བརྗོད་པའོ། །སྤྱིར་སེམས་ཅན་ཐམས་ཅད་དང་། ཁྱད་པར་ཆོས་སྒོར་ཞུགས་པ་རྣམས་ལ་སྐྱོན་མཐོང་ན། ང་རང་སྣང་བ་མ་དག་པ་ཡིན་གྱེ། ཁོང་བ་ལ་དེ་འདྲའི་སྐྱོན་ཡོད་ཉེན་མེད་སྙམ་དུ་བསམ་ལ་གཞན་སྐྱོན་རྟོགས་པའི་བློ་དེ་སྤང་བར་བྱའོ། །འགའ་ཞིག་གིས་ལ་ལ་ལ་འཕྱ་སྨོད་བཏང་ཙ་ན། ནཱ་རོ་པས་ཏཻ་ལོ་པ་ཉ་བཤའ་བ་ལ་སོགས་སུ་མཐོང་བ་དང་། སངས་རྒྱས་ཡེ་ཤེས་ཀྱིས་འཇམ་དཔལ་བཤེས་གཉེན་ཁྱེམ་བཙུན་ཉོ་ཚོང་བྱེད་པར་མཐོང་བ་སོགས་ཀྱི་གཏམ་རྒྱུད་གསུངས་ནས། འོ་སྐོལ་རང་བློ་མ་དག་པ་ཡིན། ཁོང་ཀུན་ཇི་འདྲ་ཡིན་མི་ཤེས། ལར་ཡང་འོ་སྐོལ་གྱིས་མི་ལ་སྐྱོན་བརྗོད་མང་པོ་བྱས་ཙ་ན། འོ་སྐོལ་ལ་ཡང་ཐམས་ཅད་ཀྱིས་ཚུར་འཐབ་པ་ཞིག་རྟེན་འབྲེལ་གྱེས་ཅིས་ཀྱང་འོང་གསུངས།དེས་ན་གཞན་སྐྱོན་རྟོགས་པའི་བསམ་སྦྱོར་སྤང་བར་བྱའོ། །རང་རྒྱུད་ལ་ཉོན་མོངས་པ་གང་ཆེ་བརྟགས་ནས། གང་ཆེ་བ་དེའི་གཉེན་པོར་ཆོས་ཐམས་ཅད་སྤུངས་ནས། དེ་ཉིད་ཐོག་མར་455

བཏུལ་ལོ། །བློ་སྦྱོང་བྱས་པས་ཚེ་འདིའི་རྙེད་བཀུར་ལ་སོགས་པ་དང་། ཕྱི་མ་ལ་ལྷ་མིའི་བདེ་བ་དང་། རང་ཉིད་མྱ་ངན་ལས་འདས་པ་ཐོབ་པ་ལ་སོགས་པ་རང་འདོད་ཐམས་ཅད་སྤང་བར་བྱའོ། །དངོས་པོའི་བདེན་འཛིན་དང་། བདག་གཅེས་འཛིན་གྱི་རྣམ་རྟོག་འདྲེས་པའི་དགེ་སྦྱོར་ཐམས་ཅད་ཟས་དུག་ཅན་དང་་་་འདྲ་བས་དེ་སྤང་བར་བྱའོ། །ཕ་རོལ་གྱིས་གནོད་པ་བྱས་པ་ལ་འཁོན་དུ་བཟུང་ནས། འཁོན་དེ་ལས་ནམ་ཡང་མི་ལྡོག་པ་དེ་སྤང་བར་བྱའོ། །གཞན་གྱིས་ཚིག་ངན་སྨྲས་པའི་ལན་དུ་གཞན་གྱེ་བློ་ལ་གནོད་པའི་ཚིག་ངན་མི་སྨྲ་ཞིང་ཉེས་པ་བྱུང་ན་འདིས་ལན་་་་་ཞེས་མི་སྨྲའོ། །སྔོན་མུ་སྟེགས་སྟོན་པ་ལ་ཕྱོགས་པའི་ཀུན་ཏུ་རྒྱུ་ཞིག་གིས།ཀུན་དགའ་བོ་ལ། ཁྱེད་ཀྱི་དགེ་སྦྱོང་གོའུ་ཏ་མ་ཡོན་ཏན་ཆེན་བོ་དང་ལྡན་ཟེར་བ་རྫུན་ནོ། །ཡང་དག་པོ་ཁོ་བཙས་ནས་ཞག་བདུན་ལོན་པ་ན་མ་ཤི་བས་སྡིག་ཅན་ཡིན་པར་མངོན་ནོ། །ཡབ་རྒྱལ་པོ་དང་ཆུང་མ་རྣམས་ཀྱི་གདོང་མཆི་མས་གང་བཞིན་་་་་་་་་་བསྐྱུར་ནས་བྲོས་པས་ཁྲེལ་མེད་པ་ཡང་ཡིན་པར་མངོན་ནོ་ཞེས་ངན་སྨྲས་བྱས་སོ། །ཡང་མུ་སྟེགས་སྟོན་པ་དྲུག་གིས། སྟོན་པ་སངས་རྒྱས་ལ་ཕྲག་དོག་གི་དབང་གིས་འདི་སྐད་སྨྲས་ཏེ། གོའུ་ཏ་མ་འདིས་ཅི་ཡང་མི་ཤེས་ཕོ་བྲང་ནས་བྱུང་སྟེ་བྱང་ཆུབ་ཤིང་དྲུང་456

ན་འདུག་འདུག་ནས། ང་ནི་རྣམ་པ་ཐམས་ཅད་མཁྱེན་པའི་ཡེ་ཤེས་ཐོབ་ཟེར་བ་ཛུན་ནོ། །དེ་ཡིན་ན་རྒྱལ་པོ་ཨ་ཁྱེ་ཏས་བསོད་སྙོམས་སྦྱིན་པར་བོས་ནས། རྟ་ཆས་འབའ་ཞིག་བྱེན་ཏེ་ངན་དུ་བྱས་ཀྱང་མ་ཤེས་ཏེ་དེར་སོང་བས་ན་ཐམས་ཅད་མཁྱེན་པ་མ་་་་་ཡིན་ནོ། །ཡང་ཀུན་དགའ་བོ་ལ་ཀུན་དགའ་ར་བ་ན་བྱ་མང་པོས་ཅིའི་ཕྱིར་ཅ་ཅོའི་སྐད་འབྱིན་ཅེས་དྲིས་ན། བྱ་མང་པོ་ཟས་ཕྱིར་རོ་ཞེས་སྨྲས་སོ། །དེ་དང་སྦྱར་ན་ཐམས་ཅད་ཤེས་པ་མ་ཡིན་ནོ། །བཙས་མ་ཐག་ཏུ་མ་ཡང་ཤི་བས། བཀྲ་མི་ཤིས་ཏེ་སྡིག་ཅན་ཡང་ཡིན་ནོ། །ཕ་མ་ལ་རིམ་གྲོ་མི་བྱེད་པར་རི་ལ་ལངས་ཏེ་སོང་བས་དྲིན་མི་ཤེས་པ་ཡིན་ནོ། །ཆུང་མ་བླངས་པ་ལ་ཡང་ཆུང་མའི་བྱ་བ་མ་བྱས་པར་བོར་ནས་སོང་བས་ཁྲེལ་མེད་པ་ཡང་ཡིན་ནོ། །དཔེར་ན་རླུང་ཆེན་པོ་ལངས་ན་ཤིང་ལོ་ཐམས་ཅད་ལྷན་ཅིག་་་་་་སྤུངས་པ་ལྟར་སངས་རྒྱས་ཀྱི་ཆོས་ཀྱང་དེ་དང་འདྲའོ། །བྱ་མང་པོ་མིས་བོར་བའི་ཁ་ཟས་ལ་འདུ་བ་ལྟར། འཁོར་ཡང་དེ་དང་འདྲ་སྟེ་ཅི་རྙེད་རྙེད་ལེན་ཅིང་ཟའོ། །དེས་ན་དགེ་སྦྱོང་གོའུ་ཏ་མ་འཁོར་བཅས་ལ་སུ་ཞིག་མཆོད་པ་བྱ་བར་སེམས་ཞེས་སྐུར་བ་་་་་་བཏབ་བོ། །དེས་ན་སངས་རྒྱས་ལ་ཡང་དེ་འདྲའི་སྐུར་བ་འདེབས་མཁན་བྱུང་ན། འོ་སྐོལ་ལ་སྨོས་ཅི་དགོས་སྙམ་དུ་གཞན་གྱེས་གཤེ་སྐུར་སྣ་ཚོགས་པ་བྱེད་མཁན་བྱུང་ཡང་ལན་དུ་ཚིག་ངན་མི་སྨྲ་་་་་457

བར་ཁ་རོག་པར་གནས་པར་བྱའོ། །གཞན་ཡང་ཨོ་རྒྱན་པ་ལ་སློབ་མ་རྣམས་ཀྱིས་ཞུས་པ། བྱང་ཆུབ་སེམས་དཔའ་གཞན་དོན་བྱེད་པ་ལ་མི་ཁ་དང་གཤེ་སྐུར་ལ་མི་འཇིགས་པ་ཞིག་དགོས་་་་་་་་གསུངས་པ་དེ་ལ་ཇི་ལྟ་བུ་ཞིག་དགོས་ལགས་ཞུས་པས། དེ་འདི་ལྟར་ཡིན་མོད། བྱང་ཆུབ་མཆོག་ཏུ་སེམས་བསྐྱེད། ཐེག་པ་ཆེན་པོ་ཁས་བླངས། འགྲོ་བ་སེམས་ཅན་གྱེ་དོན་ལ་ཞུགས་པའི་དུས་སུ།ཕྱི་མིའི་གཤེ་སྐུར་དང་ངན་སྨྲ་ལ་མི་འཇིགས་པ་ཞིག་དགོས་པ་་་་་ཡིན། གཤེ་སྐུར་དང་ངན་སྨྲ་ལ་འཇིགས་ན་ཐེག་པ་ཆེན་པོ་མི་ཡོང་། གཏམ་ངན་དང་སྒྲོ་སྐུར་ལ་འཇིགས་ན་ཟེག་པ་ཆེན་བོ་མི་བཏུབ། མ་ཉེས་པའི་ཁ་ཡོག་དང་། འཕྱར་ཁ་ལ་འཇིགས་ན་ཐེག་པ་ཆེན་པོ་མི་ཡོང་བས། བདེ་སྡུག་དང་མཐོ་དམན་གང་བྱུང་ཡང་། ཆོས་ཉིད་ཀྱི་ཀློང་དུ་རྒྱགས་པ་གཅིག་དགོས་པ་ཡིན། དེའི་རྒྱུ་མཚན་ཐེག་པ་ཆེན་བོ་ཟེར་བ་མི་དེས་གོ་མོད། བྱང་ཆུབ་སེམས་དཔའ་ཟེར་བ་དེ་ཡང་སེམས་ཅན་དཔག་ཏུ་མེད་པའི་་་་་་་དོན་འགྲུབ་པ་ལ་ཟེར་བ་ཡིན་མོད། སེམས་ཅན་གྱི་དོན་མི་འགྲུབ་ན་སེམས་བསྐྱེད་ཀྱི་དགོས་པ་མེད། བསྟོད་སྨད་དང་གཤེ་སྐུར་ལ་སོགས་པའི་སྙན་པ་དང་། མི་སྙན་པ་དང་། བདེ་བ་དང་སྡུག་བསྔལ་ལ་སོགས་པའི་འགལ་མཐུན་ཐམས་ཅད་སེམས་དཔའ་་་་་་གཞན་དོན་ལ་ཞུགས་པའི་དུས་སུ་ཡོང་བ་ཡིན་ཏེ། ཆོས་རྗེ་ས་སྐྱ་458

བའི་ཞལ་ནས། འཕན་ཟེལ་རིན་ཆེན་ལ་བལྟ་ཡི། །མགལ་དུམ་ལ་ནི་སུ་ཞིག་དཔྱོད། །ཅེས་གསུངས་པས། ཉན་ཐོས་དང་ལྟ་སྤྱོད་མཐུན་པའི་སྤྱིལ་ཆུང་རེ་རུ་ཞུགས། ངག་ཏུ་སེམས་བསྐྱེད་པ་སྐད་དུ་ཟེར། འགྲོ་དོན་ལ་ཤི་གཟུར་ཀུ་གཟུར་དུ་བཟུར། བདེ་སྡུག་ལ་སྐྱོན་ཡོན་དུ་བལྟ། འགལ་རྐྱེན་དུ་མ་ཙམ་བྱུང་ན། བྱ་འཇོལ་མོ་བཞིན་དུ་ས་ཕྱོགས་གཞན་དུ་བཟུར་ནས་འགྲོ་བ་དེ་ལ། གཤེ་སྒུར་དང་ལོག་སྒྲུབ་གང་ན་ཡོང་། དཔེར་ན་མགོ་ཆག་དང་རྨས་མའི་རིགས་ཏེ་དཔའ་བོ་གཡུལ་དུ་ཞུགས་པ་ལས་ཡོང་བ་ལགས་མོད།སྡར་མ་ཝ་བྲོས་བྱེད་པ་ལ་རྨས་ག་ན་མཆི། དཔེ་དེ་བཞིན་དུ་བསྟོད་སྨད་དང་སྒྲོ་སྐུར་ལ་སོགས་པ་ཐེག་པ་ཆེན་པོ་གཞན་དོན་བྱེད་དུས་ཡོང་བ་ཡིན། དེའི་རྒྱུ་མཚན་ཡང་མ་རུངས་པ་འདུལ་བ་ལ་འཕྲིན་ལས་ཀྱང་བཞི་ག་དགོས། སྡོད་ས་ངེས་མེད་དུ་སྡོད་དགོས། ཟླ་བོ་སེམས་ཅན་དང་འགྲོག་དགོས། སུ་མ་རུངས་པ་རྣམས་དང་འགྲོག་དགོས་པ་ཡིན་མོད། དཔེར་ན་ཕྱུགས་མ་འཚོ་བའི་ཛི་བོ་དེ་བློ་མི་གསལ་བ་འདྲ། ཕྱུགས་རྫི་ཡང་དུས་ཐམས་ཅད་དུ་ཕྱུགས་དང་འགྲོགས་པ་ལས་ཤེས་པ་བླུན་པ་ལས་འོས་ཅི་ཡོད། དེ་དང་འདྲ་བ་སྨན་པ་མཁས་པ་དེ་དུས་རྟག་ཏུ་ནད་པ་དང་འགྲོག་དགོས་ཏེ། ནད་པ་དང་འགྲོག་མི་ནུས་ན་སྨན་པའི་བྱ་བ་མི་འགྲུབ། བརྟག་པ་མཁན་པོ་དེ་དུས་རྟག་ཏུ་མཛེ་བོ་དང་459

འགྲོག་དགོས་ཏེ། དེ་ལམ་དུ་མི་ལྷོངས་ན་བརྟག་པ་མཁན་པོའི་དོན་མི་འགྲུབ་སྟེ། དེ་ལ་གཞན་གྱིས་བལྟས་ན་དུས་རྟག་ཏུ་ནད་པ་དང་མཛེ་བོ་སྐྱོང་བ་དེ་ལ་ཡང་འབྲང་གཙང་མོ་ཙམ་ཡོང་སྟེ་མི་མཆི། དེ་བཞིན་དུ་འགྲོ་དོན་བྱེད་པའི་དུས་སུ། ལོག་སྒྲུབ་མི་ཡོང་བ་ལ་རེམ་རེས་མེད། དེ་བྱུང་བ་ཐམས་ཅད་ཆོས་ཉིད་ཀྱི་སྟེང་དུ་རོ་སྙོམས་དགོས་པ་ལགས་མོད། དེ་རོ་མི་སྙོམས་ན་སེམས་དཔའ་ཆེན་པོ་རྣམས་ཀྱི་རྣམ་ཐར་ལ་བལྟས་ནས། ཕོ་སོ་སྒྱེད་དང་མིག་ཐག་འཆང་བས། ད་རུང་གནས་རི་ཁྲོད་ཀྱི་དགོན་པར་དབེན་པ་བསྟེན་པ་དྲག་པ་ཡིན་ཏེ། དེ་ལ་དགོངས་ནས་ཆོས་རྗེ་ས་སྐྱ་བའི་ཞལ་ནས། བསྟོད་སྨད་ཕལ་ཆེར་ཡ་རབས་ལ། །འབྱུང་གི་མ་རབས་བདེ་བའི་རྒྱུ། །ནོར་གོད་ཕལ་ཆེར་ཕྱུག་པོ་ལ། །འབྱུང་གི་དབུལ་པོ་བདེ་བའི་རྒྱུ། །ཞེས་གསུངས་པས། སྐབས་དོན་ལ་མཐོ་དམན་གྱི་ལོག་སྒྲུབ་མི་བཟོད་ན། ཆོས་བརྒྱད་རང་དགར་སྤྱད་པས་གཞན་དོན་པས་རང་དོན་ཡང་མི་འགྲུབ་སྟེ།སློབ་དཔོན་ཀླུ་སྒྲུབ་ཀྱི་ཞལ་ནས། འཇིག་རྟེན་མཁྱེན་པ་རྙེད་དང་མ་རྙེད་དང་། །བདེ་དང་མི་བདེ་སྙན་དང་མི་སྙན་དང་། །བསྟོད་སྨད་ཅེས་བགྱི་འཇིག་རྟེན་ཆོས་བརྒྱད་པོ། །བདག་གི་ཡིད་ཡུལ་མིན་པས་མགོ་སྙོམས་མཛོད། །ཅེས་གསུངས། འཇིག་རྟེན་ཆོས་བརྒྱད་མགོ་སྙོམས་དགོས་པར་གདའ། འགྲོ་དོན་ཕེར་བ་འདི་460

དཀའ་ལས་ཆེ་བ་ལགས་མོད། འགྲོ་དོན་ཕེར་བ་ལ་སྟོང་པ་ཉིད་དང་སྙིང་རྗེ་ཟུང་དུ་ཆུད་ནས་ལེགས་ཚོགས་ཀྱི་རྟེན་འབྲེལ་་་་་་་་་་འགྲིགས་པ་ལ་མཁས་པ་ཞིག་དགོས་པར་གདའ། ཆོས་བརྒྱད་ཀྱི་དབང་དུ་སོང་ན་གཞན་དོན་ལྟ་ཞོག རང་དོན་ཡང་མི་འགྲུབ་པས་སེམས་ཅན་གྱེ་ལོག་སྒྲུབ་མི་བཟོད་པ་ན་ད་དུང་སྒྲུབ་པ་རང་བྱས་ན་བཟང་། སེམས་ཅན་ད་དུང་མི་འཛད་པས། ཧ་ཅང་རིང་རྒྱུ་ཙམ་མེད། འགྲོ་དོན་ལ་ཞུགས་ནས་སྒོ་སྐུར་ལ་འཇིགས་མ་འཇིགས་མེད། དེའི་རྒྱུ་མཚན་སེམས་ཅན་གྱེ་གཤིས་དེ་ཀ་ལས་མ་གྲུབ་པ་ལགས་མོད། སངས་རྒྱས་ཞལ་བཞུགས་པའི་དུས་ནའང་སྒུར་བ་བྱུང་སྟེ། བཅོམ་ལྡན་འདས་ཆུ་བོ་ནེེརཉྫནའི་འགྲམ་ན་དཀའ་ཐུབ་ལ་བཞུགས་པའི་དུས་སུ་བདུད་ཀྱིས་ཟན་སྐམ་རུལ་བ་དང་། སྦང་སྐམ་སྤྱིལ་བུའི་མཐའ་མར་གཏོར་ནས་དཀའ་ཐུབ་བྱས་པ་མེད་དོ་ཟེར་ནས་སྒུར་བ་བཏབ་པ་དང་། ཡང་སྐྱེ་བོ་མང་པོའི་དབུས་ན་ཐུགས་བསྐྱེད་གསུངས་པའི་དུས་སུ། བདུད་ཀྱི་བུ་མོས་བཅོམ་ལྡན་འདས་ལ་བུ་ཆུང་གཏད་དུ་བྱུང་བ་དང་། སློབ་དབོན་ཀླུ་སྒྲུབ་གསེར་ཁར་ཆོས་གསུང་དུ་བྱོན་པས། གསེར་པ་རྣམས་ན་རེ། དགེ་སློང་འདི་བྱུང་བས་གསེར་ཡོང་འཕྲོ་ཆད།དགེ་སློང་དེ་འདྲེ་ཅན་གཅིག་འདུག་ཟེར་བ་ལྟ་བུའམ། སློབ་དཔོན་ཞི་བ་ལྷ། དཔལ་ནཱ་ལེནྡྲའི་གཙུག་ལག་ཁང་དུ་བྱོན་པ་461

དང་། དེའི་གཉེར་པ་ན་རེ། ཁྱེད་བྱུང་བས་མ་ཧེའི་ཞོ་བསྐམས།ཁྱེད་བསོད་ནམས་མེད་པ་གཅིག་འདུག་པས། ད་མ་ཡོང་ཟེར་བས། དེར་སློབ་དཔོན་ཐུགས་མུག་སྟེ། སེམས་ཅན་མོས་པ་སྣ་ཚོགས་པ། །རྒྱལ་བས་ཀྱང་ནི་མི་མགུ་ན། །བདག་འདྲ་ངན་པས་སྨོས་ཅི་དགོས། །གསུངས་ནས་གཤེགས་སྐད། དེས་ན་གཤེ་སྐུར་གྱེས་ཀྱང་ཐབས་མི་ཆག གཤེ་སྐུར་འདེབས་མཁན་གྱིས་ཀྱང་ཐབས་མི་ཆག་པ་རོ་སྙོམས་ཤིང་དགག་སྒྲུབ་མེད་པ་གཅིག་་་་་་་་་་དགོས་པ་ཡིན་གསུངས་པ་ལྟར་བྱའོ། །གཞན་གྱིས་གནོད་པ་བྱས་པ་ཞེ་ལ་བཞག་ནས་གནོད་པའི་ལན་འཇལ་བའི་དུས་བྱུང་ཙ་ན་འཇལ་བ་དེ་སྤོང་བའོ། །མིའི་སྐྱོན་མཚང་ནས་འབྲུ་བ་དང་། མི་མ་ཡིན་ལ་སྲོག་སྔགས་བཟླ་བ་ལ་སོགས་པ་གཞན་གྱི་སེམས་ལ་གནོད་པ་དྲག་པོ་འབྱུང་བའི་་་་་་སྤྱོད་ལམ་མི་བྱེད་པའོ། །རང་ལ་འབབ་པའི་ལས་ཁུར་རམ། ཁག་ངན་གཡོ་སྒྱུའི་སྒོ་ནས་གཞན་ལ་བསྒྱུར་བ་སོགས་ཁོང་སྐྱོན་ཅན་གྱེ་སྤྱོད་པ་དེ་ལྟ་བུ་སྤོང་བའོ། །འདི་ཤིན་ཏུ་ཉེས་པ་ཆེ་སྟེ། སྔོན་ཁ་ཆེའི་དགེ་སློང་ར་བ་ཏི་ཞེས་བྱ་བ་མངོན་ཤེས་དང་རྫུ་འཕྲུལ་ཐོབ་པ། སློབ་མ་མང་པོ་ཡོད་པ་ཞིག་ནགས་ཀྱི་གསེབ་ན་ཆོས་གོས་ངུར་སྤྲིག་ཅིག་འཚོད་ཀྱིན་ཡོད་ཙ་ན། དེ་དང་ཉེ་བའི་ཁྱིམ་བདག་ཅིག་གི་བེའུ་སྟོར་ནས་འཚོལ་དུ་ཕྱིན་པས། དགེ་སློང་གཅིག་མེ་462

གཏོང་གིན་འདུག ཁྱེད་ཅི་བྱེད་པ་ཡིན་བྱས་པས། ཆོས་གོས་འཚོད་པ་ཡིན་ཟེར། ཚོས་ཕྲུ་ཁ་ཕྱེ་ནས་བལྟས་པས་ཤ་རུས་འདུག་པ་ཟེར། ཁོང་རང་གིས་ཀྱང་ཤ་རུས་སུ་མཐོང་། དེར་ཁོས་ཁྲིད་ནས་རྒྱལ་པོ་ལ་གཏད་དེ། འདིས་བདག་གི་བེའུ་བརྐུས་པས་ཆད་པ་ཆོད་ཅིག་བྱས་པས། རྒྱལ་པོས་དེ་དོང་དུ་བཅུག་གོ །དེ་ནས་ཞག་འགའ་ནས་ཁོ་རང་གིས་བེའུ་རྙེད་དེ། དགེ་སློང་དེས་བེའུ་བརྐུས་པར་མི་གདའ་བས་གཏོང་བར་ཞུ་ཞུས་ནའང་རྒྱལ་པོ་་་་་་་ཡེངས་ནས་ཟླ་བ་དྲུག་ཏུ་བཏང་བ་མ་བྱུང་། དེར་ཁོང་རང་གི་སློབ་མ་རྫུ་འཕྲུལ་ཐོབ་པ་མང་པོ་ཡོད་པ་རྒྱལ་པོའི་ཁབ་ཏུ་བྱོན་་་་ནས། དགེ་སློང་འདི་བཟང་པོ་ཞིག་ལགས་པས་གཏོང་བར་ཞུ་ཞུས་ཏེ། རྒྱལ་པོ་དགེ་སློང་གཏོང་དུ་བྱོན་པས། དགེ་སློང་འོ་བརྒྱལ་བ་གཟིགས་ནས་ཤིན་ཏུ་འགྱོད་དེ། ཁོས་ཀྱང་ལེན་ཐོངས་པ་ལགས་ནའང་། ངས་བརྗེད་པ་དེས་སྡིག་པ་ཆེན་པོ་བསགས་འདུག་ཞུས་པས། ང་རང་གི་ལས་ཀྱིས་ལན་པ་ཡིན་གསུངས།ལས་ཅི་འདྲ་བསགས་ཞུས་པས། ང་སྔོན་རྐུན་པོ་ཞིག་ཏུ་སྐྱེས། དེ་དུས་བེའུ་གཅིག་བརྐུས་པས། བདག་པོས་དེད་ནས། ནགས་གསེབ་ན་རང་སངས་རྒྱས་ཤིག་མཉམ་པར་བཞག་འདུག་པའི་་་་་མདུན་དུ་བསྐྱུར་ནས་བྲོས་པས། དེས་རང་སངས་རྒྱས་ཁྲིད་དེ་ཞག་དྲུག་དོང་དུ་བཅུག དེའི་རྣམ་སྨིན་གྱེས་སྐྱེ་བ་མང་པོར་ངན་463

སོང་གི་དུཿ ཁ་མང་པོ་མྱངས། ཚེ་འདིར་ཡང་དུཿ ཁ་མྱང་བ་དེ་རྣམ་སྨིན་གྱེ་ཐ་མ་ཡིན་གསུངས། དེས་ན་གཡོ་སྒྱུ་ཉེས་པ་ཆེ་ཚུལ་བསམས་ནས་དུག་བཞིན་དུ་སྤང་བར་བྱའོ། །ཕུགས་རང་བཟང་བར་འདོད་ནས་གཞན་ལ་ཕམ་ཁ་ལེན་པ་དང་། འདྲེ་གདོན་ནམ་ནད་ཞི་བར་འདོད་ནས་བློ་སྦྱོང་བ་ནི་ལྟོ་བཅོས་དང་འདྲ་བར་་་་་རང་འདོད་སྤང་བར་བྱའོ། །ཚན་གཅིག་གིས་རྣམ་རྟོག་ལ་བློ་སྦྱོང་བ་འདི་འདྲེ་གདོན་ལ་ཕན་པའི་ཐབས་ཤིག་ཏུ་གོ་བ་འདྲ་སྟེ། དེ་ཙུག་སོང་ན་བོན་བྱེད་པ་དང་ཁྱད་མེད། ཆོས་བྱ་བ་ཉོན་མོངས་པ་དང་རྣམ་རྟོག་གི་གཉེན་པོར་འགྲོ་བ་ཞིག་དགོས་པ་ཡིན་་་་་་་་་གསུངས། ཕ་དམ་པ་ལ། ཆོས་བྱ་བ་ཅི་ལ་ཟེར་ལགས་ཞུས་པས།ཉོན་མོངས་པའི་གཉེན་པོར་འགྲོ་བ་ཞིག་ལ་ཟེར་བ་ཡིན་་་་་་་་་་་་་གསུངས། ལོངས་སྤྱོད་ཐུན་མོང་བ་ལ་ཐབས་སྣ་ཚོགས་ཀྱི་སྒོ་ནས་བདག་གིས་ཐོབ་པར་བྱེད་པའི་བསམ་སྦྱོར་སྤོང་བའོ། །འཇིག་རྟེན་པ་ཀུན་གྱེས་རང་གི་ལྷ་མ་མགུ་ནས་རང་ལ་གནོད་པ་བྱས་ན་ལྷ་བདུད་དུ་བབས་ཟེར་བ་ལྟར། བློ་སྦྱོང་གི་སྒོ་ནས་ང་རྒྱལ་དང་རློམ་སེམས་དྲག་པོ་བྱས་ན། ཆོས་ཆོས་མིན་དུ་སོང་བ་ཡིན།བློ་སྦྱོང་གིས་རང་རྒྱུད་འདུལ་དགོས་པ་ཡིན་པ་ལ། ང་རྒྱལ་གྱིས་རང་རྒྱུད་ལྷག་པར་རེངས་ན་ཆོས་གནད་དུ་མ་སོང་སྟེ། འདྲེ་ཤར་སྒོ་ནས་གནོད་པ་ལ། གླུད་ནུབ་སྒོར་སྒྱེལ་བ་དང་འདྲ་བས། དེས་464

ན་སྨན་ནད་ཐོག་ཏུ་བཏང་ཞིང་བདག་གཙས་སྤངས་ལ་ཀུན་ལ་བྲན་གྱི་ཐ་མ་ལྟར་བྱའོ། །རང་གི་ཉེ་དུ་གྲོགས་མཆེད་ལ་སོགས་པ་ཤི་ན། དེ་དག་གི་ཟས་ནོར་དང་དཔེ་ཆ་ལ་སོགས་པ་ང་ལ་ཡོང་།ཡོན་བདག་ལ་ན་ཚ་ཤི་ཆད་བྱུང་ན་ཚོགས་གསོག་ཡོང་། རང་དང་མཉམ་པའི་སྒོམ་ཆེན་ཤི་ན་ང་གཅིག་པུ་ལ་སྐུ་བསོད་ཡོང་།དགྲ་ཤི་ན་གནོད་བྱེད་མི་ཡོང་བས། ང་འཚེངས་སྙམ་པ་ལྟ་བུ་རང་སྐྱིད་པའི་ཐབས་སུ་གཞན་སྡུག་པར་འདོད་པ་སྤང་ངོ་། །འདི་ཉེས་པ་ཆེ་ལ་འབྱུང་ཉེ་བས་ཟོན་ཆེར་བྱེད་དགོས། ཆོས་པ་གཉོམ་ཆུང་རྣམས་ལ་དངོས་སུ་དགྲ་གར་མ་རང་མེད་ནའང་་་་་་་དགྲ་གཉེན་འདི་བློའི་འཛིན་སྟངས་སུ་འདུག་པས། བླ་མ་སློབ་དཔོན་དཔོན་པོ་དགོན་སྡེ་ཡུལ་ཕྱོགས་སོགས་ཀྱི་ཕྱོགས་ཆ་བཟུང་ནས། རང་ཕྱོགས་གཞན་ཕྱོགས་སུ་ཕྱེ་སྟེ། གཞན་ཕྱོགས་ཀྱིས་གནོད་པ་སྤུ་ཙམ་ཡང་མ་བསྐྱལ། རང་ཕྱོགས་ཀྱིས་ཕན་སྤུ་ཙམ་ཡང་མ་བཏགས་ཀྱང་། ཕོ་རུས་ཆེ་བར་འདོད་པ་འགའ་ཞིགདངོས་པས་ཞེ་སྡང་ཆེ་བའི་རིགས་ཡོང་བར་འདུག དགེ་བཤེས་ཆེ་རབ་གཉིས་འགྲན་ཟླར་ཡོད་པ་ལ། གཅིག་ལ་བུད་མེད་ཡོད་ཟེར་བ་ཐོས་པས། ཉེ་གནས་ལ་ཇ་ཞིམ་པོ་ཞིག་སྐོལ་ཞིག་གཏམ་སྙན་ཐོས་ཟེར། ཇ་བསྐོལ་ནས་དྲངས་ཏེ། གཏམ་སྙན་ཅི་གསན་ཞུས་པས། རང་རེའི་འགྲན་ཟླ་དེ་ལ་བུད་མེད་བྱུང་ལོ་ཟེར། དེ་465

ཀུན་སྤངས་གྲགས་རྒྱལ་གྱེས་གསན་པས། ཞལ་ནག་ཏིང་སོང་ནས། དེ་གཉིས་སྡིག་པ་གང་ཆེའམ་གསུངས་ཟེར་ཏེ། ཐུགས་ཤིན་ཏུ་མད་པར་འདུག་གསུངས། ཡོངས་འཛིན་རིན་པོ་ཆེའི་ཞལ་ནས། དབེན་པའི་གནས་སུ་གནས་པ་རྣམས་ལ། དངོས་སུ་ལུས་སྲོག་ལ་གནོད་པ་བྱེད་པའི་དགྲ་མ་བྱུང་ཡང་། གྲོགས་ནང་ཕན་ཚུན་ལ་དོན་མེད་དུ་ཚུལ་མིན་ཡིད་བྱེད་ཀྱི་རྣམ་རྟོག་གིས་དགྲར་འཛིན་པ་ནི་འབྱུང་ཉེ། དེའི་ཚེ་འགའ་ཞིག་ལ་དགྲར་བཟུང་།འགའ་ཞིག་ལ་གཉེན་ཉེ་བར་བཟུང་སྟེ། ཁོང་ཚོ་དང་ངེད་ཚོ་ཞེས་ཕྱོགས་རིས་སུ་གཅོད། དེ་ལ་བརྟེན་ནས་དགེ་འདུན་གྱི་སྡེ་འཁྲུག་འབྱུང་། དགེ་འདུན་གྱེ་སྡེ་འཁྲུག་ནི་རྣམ་པར་སྨིན་པ་ཤིན་ཏུ་ཚབས་ཆེ་བར་གསུངས་ཏེ། སྔོན་དམ་པ་གོང་མ་རྣམས་ཀྱི་ཞལ་ནས། དགེ་འདུན་གྱེ་སྡེ་འཁྲུགས་པའི་ཚེ། གང་འཁྲུག་པ་བྱེད་པ་དེ་རྣམས་མནར་མེད་དུ་འགྲོ་བ་སྨོས་ཅི་དགོས། ས་དེར་གནས་པའི་སྲོག་ཆགས་གཞན་རྣམས་ལའང་ཁོང་ཁྲོ་རྒྱས་ཏེ་དམྱལ་བར་འགྲོ་བ་དང་། གནས་དེའི་ས་ཚིག་པ་ཞེས་བྱ་བར་འགྱུར་གསུངས།དེས་ན་ས་ཚིག་པ་ལ་མྱུ་གུ་མི་སྐྱེ་བ་བཞིན་དུ། སྡེ་འཁྲུག་བྱས་པའི་ས་དེར་ཡང་སྒྲུབ་པ་བྱས་ཀྱང་འབྲས་བུ་གསར་དུ་མི་འབྱུང་བར་གསུངས་ཏེ། འདུལ་བ་ལུང་ལས་ཀྱང་། ལྷས་བྱེན་གྱིས་དགེ་འདུན་གྱི་དབྱེན་བྱས་པའི་ཚེ་སྟོང་གསུམ་འཇིག་རྟེན་གྱེ་ཁམས་་་་466

འདིར་སྲོག་ཆགས་སུའི་རྒྱུད་ལའང་དགེ་བའི་སེམས་མ་སྐྱེས་པ་་་་གསར་དུ་སྒྱེ་བའི་རྒྱུན་ཆད་པར་གསུང་བ་ལྟར་རོ། །དེས་ན་བསམ་གྱིས་མི་ཁྱབ་བརྗོད་ཀྱིས་མི་ལང་བའི་རྣམ་པར་སྨིན་པ་་་་་་རབ་ཏུ་ཚ་བ་མྱོང་དགོས་པའི་ལས་ཚབས་པོ་ཆེ་དེ་འདྲ་བ་ལ་ནི་སྲོག་གི་ཕྱིར་ཡང་མི་འཇུག་ཅིང་། དེ་འདྲ་བའི་ཀུན་སློང་གི་བསམ་པ་ཕྲ་མོ་ཙམ་ཡང་བཀག་ནས་ཚེ་རབས་ཐམས་ཅད་་་་་་་་་་དུའང་། དེ་འདྲ་བའི་ལས་ཚབས་པོ་ཆེ་གསོག་པར་མ་གྱུར་ཅིག་ཅེས་སྨོན་ལམ་གདབ་བོ། །སྔོན་དགེ་བཤེས་གསལ་ཤེ་ཟེར་བ་སྡེ་སྣོད་ཐམས་ཅད་ལ་སྦྱངས་པའི་མཁས་པ་ཞིག་ཡོད་པ་དེས་ནམ་ཞིག་ན་སྡེ་འཁྲུག་གི་དཔོན་པོ་བྱས་པས། དགེ་བཤེས་སྟོན་པའི་ཞལ་ནས། ངའི་གསལ་ཤེ་ལོ་གསུམ་གྱིས་ཤི་བ་འགྱངས། ཁོ་དེའི་གོང་དུ་ཤི་ན་སྡེ་སྣོད་གསུམ་པ་ཞིག་ཤི་བ་ཡིན་པ་ལ་གསུངས།ཡང་དགེ་བཤེས་པོ་ཏོ་བ་མྱ་ངན་ལས་འདའ་ཁར། དགེ་འདུན་རྣམས་ལ་ཞལ་གདམས་གནང་སྟེ། རང་རེས་གཏོར་མ་ཆེན་པོ་ཞིག་བཞེངས་ཏེ་མནའ་ཞིག་བསྒག་དགོས་ཡོད་དེ་མ་བྱུང་།སངས་རྒྱས་ཀྱི་བསྟན་པ་དུང་ལ་རྡུལ་ཕྱིས་པ་བཞིན་འོར་ཕྱིས་ལ་གཏོང་བ་དེ་དགེ་འདུན་གྱེ་སྡེ་འཁྲུག་འདི་ཡིན་ནོ་གསུངས། དེ་ལྟ་བུའི་གནད་རྣམས་བསམས་ནས་སྤྱིར་སེམས་ཅན་སུ་ལའང་ངན་སེམས་མི་བསྐྱེད་ཅིང་། རྣམ་པ་ཀུན་ནས་གང་ཕན་དང་། ལྷག་467

པར་རང་གི་མིག་ལམ་དུ་སྣང་བའི་གྲོགས་ཆོས་མཛད་རྣམས་ལ་དག་སྣང་དང་གུས་པ་ཅི་སྒྱེ་བྱའོ། །ཞེས་གསུངས་སོ།།སྨྲས་པ། མངོན་པར་རྟོགས་པའི་ཡོན་ཏན་ཚད་མེད་རྣམས། །མངོན་དུ་གྱུར་ཀྱང་སྦས་པའི་ཚུལ་སྟོན་ཞིང་། །མངོན་མཐོ་ངེས་ལེགས་མ་ནོར་ལམ་བཟང་ཀུན། །མངོན་སུམ་སྟོན་མཁས་བླ་མས་རྟག་ཏུ་སྐྱོངས། །ཆོས་པས་འཇིག་རྟེན་གླུ་ལེན་མི་འོས་ཀྱང་། །ཆོས་ཀྱི་མགུར་དབྱངས་སྐབས་རེ་ལེན་པར་རིགས། །ཆོས་བཞིན་བྱེད་པའི་བྱ་བཏང་རྣལ་འབྱོར་ངས། །ཆོས་ཀྱི་མགུར་དབྱངས་སྙན་ལ་རིང་བ་ལེན། །ང་ནི་ཐེག་ཆེན་བློ་སྦྱོང་མཁན་ཡིན་ཟེར། །བསླབ་པ་ཕྲ་མོ་ཁྱད་དུ་གསོད་མི་རུང་། །སོ་སོ་ཐར་ནས་རྡོ་རྗེ་ཇེག་པའི་བར། །རང་གིས་ཁས་བླངས་བསླབ་པ་ཉམས་མེད་སྲུངས། །བདག་འཛིན་མེད་པ་གཞན་གྱིས་གོ་བའི་ཕྱིར། །ཤིང་གཉན་གཅོད་དང་མཛེ་བོ་འགྲོགས་པ་སོགས། །ཐོ་ཅོའི་སྤྱོད་པ་ངན་པ་རྣམས་སྤངས་ཏེ། །དགེ་བའི་བཤེས་གཉེན་སྟོན་པས་རྭ་སྒྲེང་དུ། །བསྟན་པའི་སྲོལ་བཟང་བཙུགས་པའི་བཀའ་གདམས་ཀྱི། །རྣམ་ཐར་དག་དང་ནམ་ཡང་འགལ་མི་བྱ། །མི་ཡི་གནོད་པ་བཟོད་ལ་ལྷ་འདྲེ་ཡི། །གནོད་པ་མི་བཟོད་ཆེ་ལ་གུས་ན་ཡང་། །ཆུང་ལ་བརྙས་དང་གཉེན་ལ་བྱམས་ན་ཡང་། །དགྲ་ལ་སྡང་བ་ལ་སོགས་ཕྱོགས་རེ་བ། །ཐམས་ཅད་སྤངས་ནས་ཀུན་ལ་བློ་འབྱོང་468

དགོས། །སྔ་སོར་རང་ཉིད་གཅེས་པར་འཛིན་པ་དེ། །ད་ནི་བདག་པས་གཞན་གཅེས་བསྒྱུར་ན་ལེགས། །ལུས་ངག་སྤྱོད་པ་ཆོས་མཐུན་གྲོགས་འདྲ་བར། །འགྱུར་ལྡོག་མེད་པར་རང་སོ་ཐུབ་པར་བྱ། །བློ་སྦྱོང་ཐམས་ཅད་མངོན་ཚན་ཆུང་བ་ལ། །ས་ཆོད་གཞན་ལས་ཆེ་བ་བྱེད་པ་དགོས། །གཞན་སྐྱོན་ཞར་བ་ཚུལ་ཁྲིམས་འཆལ་སོགས་ལ། །མི་སྙན་ཚིག་རྣམས་ནམ་ཡང་བརྗོད་མི་བྱ། །གཞན་གྱི་ཡིད་འོང་འཇམ་པའི་གཏམ་རྣམས་སྨྲ། །སེམས་ཅན་སྤྱི་དང་ཁྱད་པར་ཆོས་པ་ཡི། །སྐྱོན་འདྲ་མཐོང་ན་རང་སྣང་མ་དག་པའི། །དབང་གིས་དེ་ལྟར་སྣང་བ་མ་གཏོགས་པ། །ཁོང་ལ་དེ་འདྲའི་སྐྱོན་མེད་སྙམ་དུ་བསམས། །གཞན་གྱི་སྐྱོན་ལ་ནམ་ཡང་རྟོགས་མི་བྱ། །རང་རྒྱུད་ཉོན་མོངས་གང་ཆེ་སྔོན་ལ་འདུལ། །རང་འདོད་རྙེད་བཀུར་རེ་བ་རྒྱབ་ཏུ་བསྐྱུར། །གཅེས་འཛིན་དབང་གིས་དགེ་སྦྱོར་གང་བྱེད་སྤངས། །གནོད་པ་བྱས་པ་འཁོན་དུ་འཛིན་མི་བྱ། །ཚིག་ངན་ལན་དུ་ཚིག་ངན་མི་སྨྲ་ཞིང་། །ཉེས་པ་བྱུང་ན་འདིས་ལན་ཟེར་མི་རུང་། །གནོད་པའི་ལན་དུ་གནོད་པ་བསྐྱལ་མི་བྱ། །ཁག་ངན་གཞན་གྱེ་ཐོག་ཏུ་བསྒྱུར་བ་སྤངས། །ནད་གདོན་ཞི་ཕྱིར་བློ་སྦྱོང་བསྒོམ་མི་བྱ། །ཐུན་མོང་ལོངས་སྤྱོད་ཐབས་ཀྱིས་ལེན་པ་སྤངས། །ང་རྒྱལ་རློམ་སེམས་གཏན་ནས་བྱེད་མི་རུང་། །རང་སྐྱིད་གཞན་ཀུན་སྡུག་ན་བསམ་མི་བྱ། །དེ་དང་དེ་འདྲའི་བློ་སྦྱོང་དམ་469

ཚིག་རྣམས། །ནམ་ཡང་ཉམས་པ་མེད་པར་བསྲུང་ནུས་ན། ་ །གནས་སྐབས་མཐར་ཐུག་འདོད་དོན་མ་ལུས་པ། །འབད་མེད་ལྷུན་གྱིས་འགྲུབ་པར་གདོན་མི་ཟ། །དེང་ནས་བཟུང་སྟེ་ཚེ་རབས་ཐམས་ཅད་དུ། །བདག་གཞན་འགྲོ་ཀུན་མཐོ་ནས་མཐོ་རུ་སོང་། །མཐར་ཐུག་སངས་རྒྱས་ཞིང་དུ་ལེགས་ཕྱིན་ནས། །ངོ་མཚར་ལྟད་མོ་སྣ་ཚོགས་བལྟ་བར་སྨོན། །ཞེས་པ་བར་སྐབས་ཀྱི་ཚིགས་སུ་བཅད་པའོ།།བདུན་པ་བློ་སྦྱོང་གི་བསླབ་བྱ་བསྟན་པ་ནི། རྒྱལ་སྲས་རིན་པོ་ཆེས། བློ་སྦྱོང་མི་ཉམས་ཤིང་འཕེལ་བར་བྱེད་པའི་ཐབས་ལ་སློབ་པ་སྟེ། དེ་ལ་ཟས་དང་གོས་ཀྱི་རྣལ་འབྱོར་ལ་སོགས་པ་ཐམས་ཅད་གཞན་ཕན་གྱེ་སེམས་འབའ་ཞིག་གིས་བྱེད་པའོ། །བློ་སྦྱོང་བསྒོམ་པས་ན་ཚ་དང་འདྲེ་གདོན་དང་། མིས་སྡང་བ་དང་།རང་གི་ཉོན་མོངས་ཆེར་འགྲོ་བ་ལ་སོགས་བྱུང་ནས་བློ་སྦྱོང་སྒོམ་སྙིང་མི་འདོད་པ་བྱུང་ན། འཇིག་རྟེན་གྱེ་ཁམས་ན་བདག་གི་ཉེས་པ་འདི་ལྟ་བུ་བྱུང་བའི་སེམས་ཅན་མང་པོ་ཡོད་པས། དེ་རྣམས་སྙིང་རེ་རྗེ་སྙམ་དུ་བསམས་ནས། དེ་དག་གི་ཉེས་པ་རྣམས་བདག་ལ་འདུས་པར་གྱུར་ཅིག་སྙམ་དུ་བསམ་ཞིང་གཏོང་ལེན་བསྒོམ་་་་པར་བྱའོ། །སྔ་དྲོའི་ཚེ་དེ་རིང་བྱང་ཆུབ་ཀྱི་སེམས་གཉིས་དང་མི་འབྲལ་བར་བྱ་དགོས་སྙམ་པའི་འཕེན་པ་བཏང་ནས། ཉིན་470

མོའང་དེ་བཞིན་དུ་དྲན་ཤེས་བཞིན་གྱིས་ཟིན་པར་བྱས་ལ།དགོང་མོ་ཉལ་བ་ན་ཉིན་པར་གྱི་སྤྱོད་པ་རྣམས་ལ་བརྟགས་ཏེ།བྱང་ཆུབ་ཀྱི་སེམས་གཉིས་དང་འགལ་བ་བྱུང་ན། བདག་ལ་མངན་བགྲངས་ཏེ་བཤག་པ་བྱས་ལ། ཕྱིས་དེ་འདྲ་མི་འབྱུང་བའི་བློ་བསྐྱེད། མ་འགལ་བར་འདུག་ན་དགའ་བ་བསྒོམས་ཏེ། ཕྱིས་ཀྱང་དེ་བཞིན་དུ་བྱའོ་སྙམ་དུ་བསམ་མོ། །འཁོར་དང་ལོངས་སྤྱོད་ལ་སོགས་པ་ཕུན་སུམ་ཚོགས་པ་བྱུང་ན་དེས་མ་དྲེགས་པར་སྒྱུ་མ་ལྟ་བུར་ཤེས་པར་བྱ་སྟེ། གཞན་ལ་ཕན་པའི་ཐབས་སུ་ཅི་འགྱུར་བྱ་ཞིང་། ཤིན་ཏུ་རྒུད་དེ་འོག་ནས་འགྲོ་བ་ཆུ་ལས་མེད་པ་བྱུང་ན་ཡང་། དེ་ཡང་སྒྱུ་མ་ལྟ་བུར་ཤེས་པར་བྱ་སྟེ། གཞན་གྱི་རྒུད་པ་ཐམས་ཅད་ལེན་པ་ལ་ཞུམ་པ་མེད་པར་བྱའོ། །ཆོས་སྤྱིའི་དམ་ཚིག་དང་། ཁྱད་པར་བློ་སྦྱོང་གི་དམ་ཚིག་གཉིས་མེད་ན། འདི་ཕྱིའི་བདེ་བ་གང་ཡང་མི་འབྱུང་བས། དམ་ཚིག་གཉིས་སྲོག་ལས་་ཀྱང་གཅེས་པར་བསྲུང་བའོ། །ཉོན་མོངས་པ་སྐྱེས་པ་ན། དང་པོ་དྲན་པ་དཀའ། བར་དུ་བཟློག་པ་དཀའ། ཐ་མར་རྒྱུན་ཆོད་པར་དཀའ་བས། དང་པོ་ནམ་སྐྱེས་པ་ན་ངོས་ཟིན་པར་བྱས་ལ། བར་དུ་གཉེན་པོའི་སྟོབས་བསྐྱེད་དེ་སྤངས་ནས། མཐར་མི་འབྱུང་བར་བྱ་བའི་ཕྱིར་འབད་པར་བྱའོ། །ཆོས་བསྒྲུབ་པའི་རྒྱུའི་གཙོ་བོ་བླ་མ་བཟང་པོ་དང་མཇལ་བ་དང་། རང་གི་བློ་ལས་སུ་རུང་བས་471

ཆོས་ཚུལ་བཞིན་ཉམས་སུ་ལོངས་པ་དང་། ཆོས་བསྒྲུབ་པ་ལ་དགོས་པའི་མཐུན་རྐྱེན་འཛོམ་པ་སྟེ། དེ་གསུམ་རང་ལ་ཚང་ན་དགའ་བ་བསྒོམ་ཞིང་གཞན་ལ་དེ་གསུམ་ཚང་བར་སྨོན་ལམ་་་་་་་གདབ། རང་ལ་དེ་གསུམ་མ་ཚང་ན་འཇིག་རྟེན་གྱི་ཁམས་ན་བདག་ལྟར་རྒྱུའི་གཙོ་བོ་གསུམ་མ་ཚང་བས་ཆོས་རྣལ་མ་མ་བྱུང་བ་མང་པོ་ཡོད་པས། དེ་རྣམས་སྙིང་རེ་རྗེ་སྙམ་དུ་དེ་རྣམས་ཀྱི་རྒྱུ་གསུམ་མ་ཚང་བའི་ཉེས་པ་ཐམས་ཅད་བདག་ལ་སྨིན་ནས། དེ་དག་ལ་རྒྱུ་གསུམ་ཚང་བར་གྱུར་ཅིག་སྙམ་དུ་ཞེ་ཐག་པ་ནས་སྒོམ་མོ། །ཐེག་པ་ཆེན་པོའི་ཡོན་ཏན་ཐམས་ཅད་བླ་མའི་མོས་གུས་ལ་རག་ལས་པས། བླ་མ་ལ་མོས་གུས་ཉམས་པ་མེད་པ་དང་། བློ་སྦྱོང་ཐེག་ཆེན་གྱེ་ཡང་སྙིང་ཡིན་པས། དེ་སྒོམ་པ་ལ་སྤྲོ་བ་ཉམས་པ་མེད་པ་དང་། ཐེག་པ་ཆེ་ཆུང་གི་བསླབ་བྱ་ཕྲ་མོ་ཚུན་ཆད་མ་ཉམས་པར་བསྲུང་བའོ། །དེ་རྣམས་ཀྱི་ནང་་ནས་ཀྱང་བླ་མའི་མོས་གུས་འདི་ཤིན་ཏུ་གལ་ཆེ་སྟེ། རྣལ་འབྱོར་གྱེ་དབང་ཕྱུག་རྗེ་བཙུན་མི་ལ་རས་པ་དེ་ཉིད་དབེན་པའི་རི་ལ་བཞུགས་དུས། དབུས་ཕྱོགས་སུ་སྤྲིན་ལངས་པ་ནམ་མཐོང་བའི་ཚེ། སྤྲིན་མ་གིའི་འོག་ན།ངའི་བླ་མ་ཡོད་གསུངས་ནས་ཕྱག་མཛད་ཅིང་ཁྱད་པར་མཆོང་ལུང་ཁྱུང་གི་རྫོང་ན་འོད་གསལ་ཕྱག་རྒྱ་ཆེན་པོའི་ངང་ལ་་་་་་་་་་་་བཞུགས་པའི་དུས་ནམ་ཞིག་གི་ཚེ། འཚོ་བའི་སྟ་གོན་ལ་བཞེངས་472

པས། ཕྱེ་ཚྭ་ཆུ་སྡོར་དག་ལྟ་ཅི་སྨོས་ཏེ། གོ་ཁ་ན་ཤིང་ཡང་མི་འདུག ཐབ་ཁ་ན་ཆུ་དང་མེ་ཡང་མི་འདུག་པས། ངའི་འདི་ཧ་ཅང་རང་ཡང་བློས་བཏང་དྲགས་འདུག་པས། ཤིང་ཞིག་འཐུ་རུ་འགྲོ་དགོས་དགོངས་ནས་བྱོན་ཏེ། ཤིང་ཐུ་བ་གང་ཙམ་རྙེད་པའི་ཚེ་རླུང་ཆེན་པོ་ཞིག་གློ་བུར་དུ་ལངས་ནས་རས་བཟུང་ཚེ་ཤིང་་་་་ཁྱེར། ཤིང་བཟུང་ཚེ་རས་ཁྱེར་བ་ལས་ཐུགས་དགོངས་ལ། ངས་སྔར་རི་ཁྲོད་དུ་དེ་ཙམ་ཞིག་བསྡད་རུང་། ད་དུང་བདག་འཛིན་བློས་མ་ཐོངས་པར་འདུག བདག་འཛིན་བློས་མ་ཐོངས་པའི་ཆོས་སྒྲུབ་པས་ཅི་བྱེད་སྙམ། རས་དགའ་ན་རས་ཁྱེར། ཤིང་དགའ་ན་ཤིང་ཁྱེར་གསུངས། གཉིས་ཀ་བློས་བཏང་སྟེ་བཞུགས་པས། འཚོ་བ་ངན་པའི་སྟོབས་ཀྱིས་བསེར་མའི་རྣམ་པས་ཡུག་ཅིག་ཐུགས་དྲན་མེད་དུ་ཐིམ་པ་ལས་བཞེངས་པའི་ཚེ། རླུང་ཞི་བ་དང་རས་དེ་ཤིང་སྡོང་གཅིག་གི་རྩེ་ལ་ལིང་ངེ་འདུག་པ་དང་།ཐུགས་སྐྱོ་བའི་ཉམས་ཤར་བའི་ངང་ལ་ཕ་བོང་ལུག་རོ་ཙམ་ཞིག་གི་ཁར་མཉམ་པར་བཞག་པའི་མཐར། ཤར་ཕྱོགས་གྲོ་བོ་ལུང་གི་ཕྱོགས་སུ་སྤྲིན་དཀར་པོ་ཞིག་ལིང་ངེ་བྱུང་བས། སྤྲིན་ཡ་གིའི་འོག་ན་གྲོ་བོ་ལུང་གི་དགོན་པ་ཡོད། དེ་ན་ངའི་བླ་མ་སྒྲ་བསྒྱུར་མར་པ་ལོ་ཙྪ་དེ་བཞུགས་ཏེ་སྙམ་པ་དང་། བླ་མ་ཡབ་ཡུམ་མཆེད་གྲོགས་རྡོ་རྗེ་སྤུན་གྱེ་འཁོར་དང་བཅས་པའི་དབུས་ན་རྒྱུད་ཀྱི་བཤད་པ་473

དབང་དང་གདམས་ངག་རྣམས་གནང་ཚུལ་དྲན་ནས། ད་ལྟ་བཞུགས་ན་ཅི་ལ་ཐུག་རུང་མཇལ་དུ་འགྲོ་བ་ཡིན་ཏེ་དགོངས་པ་དང་། སྔར་གྱི་སྐྱོ་ཤས་དེའི་ཁར་བླ་མ་དྲན་དྲགས། ཐུགས་སྐྱོ་བ་ཚད་ལས་འདས་པ་ཞིག་གི་ངང་ནས། སྦྱན་ཆབ་མང་པོ་བསིལ་ཞིང་ཐུགས་སྐྱོ་བའི་གདུང་དབྱངས་བླ་མ་དྲན་དྲུག་གི་མགུར་་་་་་་འདི་གསུངས་སོ། །ཕ་དྲན་པས་གདུང་སེལ་མར་པའི་ཞབས། །སྤྲང་གདུང་དབྱངས་ཐལ་ལོ་མར་པ་རྗེ། །བྲག་དམར་མཆོང་ལུང་ཤར་ཕྱོགས་ན། །ཆུ་འཛིན་སྤྲིན་དཀར་ལང་མ་ལིང་། །སྤྲིན་དཀར་པོ་ལྡང་བའི་འོག་ཅིག་ན། །རྒྱབ་རི་གླང་ཆེན་འགྱིང་བའི་མདུན་ཞིག་ན། །མདུན་རི་སེང་ཆེན་འགྱིང་འདྲའི་སྟེང་ཞིག་ན། །གནས་ཆེན་གྲོ་བོ་ལུང་གི་དགོན་པ་ན། །རྡོ་ཆེན་ཨ་མོ་ལི་གའི་ཁྱེ་སྟེང་ན། །གདན་ཁྲི་སྙན་ས་ལེའི་པགས་སྟེང་ན། །དེ་ནི་སུ་བཞུགས་སུ་མི་བཞུགས། །དེ་ན་སྒྲ་བསྒྱུར་མར་པ་བཞུགས། །དུས་ད་ལྟ་བཞུགས་ན་དགའ་བ་ལ། །ང་མོས་གུས་ཆུང་རུང་མཇལ་སྙིང་འདོད། །གདུང་སེམས་ཆུང་རུང་མཇལ་སྙིང་འདོད། །ངས་བསམ་ཞིང་མཚན་ལྡན་བླ་མ་དྲན། །བསྒོམ་ཞིང་མར་པ་ལོ་ཙྪ་དྲན། །ཡུམ་མ་ལས་ལྷག་པའི་བདག་མེད་མ། །དུས་ད་ལྟ་བཞུགས་ན་དགའ་བ་ལ། །ས་སྐོར་ཐག་རིང་ཡང་མཇལ་སྙིང་འདོད། །ལམ་བགྲོད་པར་དཀའ་ཡང་མཇལ་སྙིང་འདོད། །བསམ་ཞིང་མཚན་474

ལྡན་བླ་མ་དྲན། །བསྒོམ་ཞིང་མར་པ་ལོ་ཙྪ་དྲན། །རྒྱུད་ཟབ་མོ་དགྱེས་པ་རྡོ་རྗེ་དེ། །དུས་ད་ལྟ་གསུངས་ན་དགའ་བ་ལ། །ང་ཤེས་རབ་ཆུང་རུང་འཛིན་སྙིང་འདོད། །བློ་གྲོས་ཆུང་ཡང་སྐྱོར་སྙིང་འདོད། །བསམ་ཞིང་མཚན་ལྡན་བླ་མ་དྲན། །བསྒོམ་ཞིང་མར་པ་ལོ་ཙྪ་དྲན། །སྙན་བརྒྱུད་བརྡའ་ཡི་དབང་བཞི་དེ། །ད་ལྟ་བསྐུར་ན་དགའ་བ་ལ། །ང་འབུལ་བ་ཆུང་རུང་ཞུ་སྙིང་འདོད། །དབང་ཡོན་མེད་རུང་ཞུ་སྙིང་འདོད། །བསམ་ཞིང་མཚན་ལྡན་བླ་མ་དྲན། །བསྒོམ་ཞིང་མར་པ་ལོ་ཙྪ་དྲན། །ཁྲིད་ཟབ་མོ་ནཱ་རོ་ཆོས་དྲུག་དེ། །ད་ལྟ་གསུངས་ན་དགའ་བ་ལ། །ང་སྙིང་རུས་ཆུང་རུང་ཞུ་སྙིང་འདོད། །ང་སྒོམ་བསྲན་ཆུང་རུང་སྒོམ་སྙིང་འདོད། །བསམ་ཞིང་མཚན་ལྡན་བླ་མ་དྲན། །བསྒོམ་ཞིང་མར་པ་ལོ་ཙྪ་དྲན། །མཆེད་གྲོགས་དབུས་གཙང་དད་འདུས་དེ། །ད་ལྟ་བཞུགས་ན་དགའ་བ་ལ། །ང་ཉམས་རྟོགས་ངན་རུང་བསྡུར་སྙིང་འདོད། །གོ་བ་ཞན་རུང་བསྡུར་སྙིང་འདོད། །བསམ་ཞིང་མཚན་ལྡན་བླ་མ་དྲན། །བསྒོམ་ཞིང་མར་པ་ལོ་ཙྪ་དྲན། །སྤྲང་མོས་གུས་ཀྱི་ངང་ནས་འབྲལ་མེད་ཀྱང་། །བླ་མ་སྙིང་ནས་དྲན་པ་ཡི། །འདོད་པས་གདུངས་ནས་བཟོད་གླགས་མེད། །དབུགས་སྟོད་དུ་འཚངས་ནས་སྐད་མ་ཐོན། །བུའི་གདུང་བ་སོལ་ཅིག་བཀའ་དྲིན་ཅན། །ཞེས་གསུངས།475

ཡང་རྒྱལ་བ་དགེ་འདུན་གྲུབ་ཀྱིས་ཉིན་གཅིག་ཤར་ཕྱོགས་་་་་གངས་རིའི་རྩེ་ན་སྤྲིན་དཀར་པོ་ལྡང་བ་མཐོང་བས་རྐྱེན་བྱས། རྗེ་ཡབ་སྲས་ཆོས་མཛད་མཆེད་གྲོགས་དང་བཅས་པ་དྲན་ཏེ། ཤར་གངས་རི་མའི་གདུང་དབྱངས་འདི་བླངས་སོ། །ཤར་གངས་རི་དཀར་པོའི་རྩེ་མོ་ན། །སྤྲིན་དཀར་པོ་གནམ་ལ་བསྙེགས་འདྲ་བ། །དེ་མཐོང་བའི་མོད་ལ་བླ་མ་དྲན། །དྲིན་བསམས་ཤིང་བསམས་ཤིང་དད་པ་སྐྱེས། །སྤྲིན་དཀར་པོ་ལྡང་བའི་ཤར་ཕྱོགས་ན། །འབྲོག་དགེ་ལྡན་རྣམ་པར་རྒྱལ་བ་དེར། །མཚན་བརྗོད་པར་དཀའ་བའི་དྲིན་པོ་ཆེ། །ཕ་བློ་བཟང་གྲགས་པ་ཡབ་སྲས་བཞུགས། །ལམ་རིམ་པ་གཉིས་ཀྱི་རྣལ་འབྱོར་སོགས།། །ཆོས་ཟབ་ལ་ཤིན་ཏུ་རྒྱས་པར་གསུངས། །བོད་ཁ་བ་ཅན་གྱེ་སྐལ་ལྡན་ལ། །མགོན་ཁྱོད་ཀྱི་བཀའ་དྲིན་བསམ་མི་ཁྱབ། །སྒོས་སྙོམ་ལས་འཛིན་པའི་དགེ་འདུན་གྲུབ། །བློ་ཅུང་ཟད་ཆོས་ལ་ཕྱོགས་པ་འདི། །རྗེ་ཡབ་སྲས་རྣམས་ཀྱི་བཀའ་དྲིན་ཡིན། །དྲིན་ཆེ་བར་ངེས་སོ་ཡབ་སྲས་རྣམས། །དུས་འདི་ནས་བྱང་ཆུབ་སྙིང་པོའི་བར། །རྗེ་ཡབ་སྲས་ཁྱེད་རྣམས་མ་གཏོགས་པར། །སྐྱབས་རེ་ས་གཞན་དུ་མི་འཚོལ་བས། །ཐུགས་བརྩེ་བའི་ལྕགས་ཀྱུས་དྲང་དུ་གསོལ། །དྲིན་ཇི་བཞིན་འཁུར་བར་མ་ནུས་ཀྱང་། །སེམས་ཆགས་སྡང་དབང་དུ་མ་སོང་བར། །མགོན་ཁྱོད་ཀྱི་བསྟན་པ་འཛིན་པ་ལ། །དུས་ནམ་476

ཡང་བརྩོན་པ་བགྱེད་པར་སྒོན། །ལར་ད་ལྟ་གངས་རིའི་ཁྲོད་འདི་ན། །རང་བསྟན་པ་འཛིན་པར་ཁས་ལེན་ཅིང་། །གཞན་བསྟན་འཛིན་དགྲ་བོའི་དྭངས་མར་འཛིན། །ཚུལ་འདི་ལ་སྐྱོ་བ་གཏིང་ནས་སྐྱེས། །གཞན་འཕུང་བར་འདོད་པའི་ཀུན་སློང་དང་། །རྒྱུད་མཚན་འཛིན་དམ་པོས་བཅིངས་ལགས་ཀྱང་། །ལམ་མཐོན་པོར་གནས་པའི་ཁས་ལེན་བྱེད། །འདི་བརྟགས་ན་ཀུན་གྱིས་ཁྲེལ་བའི་རྒྱུ། །ལམ་གོལ་སར་རྒས་པའི་སྡུག་ཡུས་ཀྱིས། །ཆོས་ཚུལ་བཞིན་བྱེད་པའི་གང་ཟག་ལ། །རྒྱུད་ཁོང་ནས་འཁྲུགས་པའི་གདུག་སེམས་ཅན། །གདོན་ཐུགས་ལ་ཞུགས་པ་མ་ལགས་སམ། །དགྲ་ཉོན་མོངས་འདུལ་ཐབས་མི་བྱེད་པར། །གཤགས་འགྱེད་པ་ཙམ་གྱེ་བཤད་ཉན་ཡང་། །འདྲེ་ཤར་སྒོའི་ཕྱོགས་སུ་གནས་པ་ལ། །གླུད་ནུབ་སྒོར་གཏོང་བ་དོན་རེ་ཆུང་། །དོན་དེ་ལྟར་གོ་བའི་བཤེས་གཉེན་ང་། །སྤྱིར་ལུས་ཅན་ཀུན་ལ་བཀའ་དྲིན་བསམ། །སྒོས་ཆོས་མཛད་ཡོངས་ལ་དག་སྣང་སྦྱོང་། །དགྲ་ནང་ན་འདུག་པའི་ཉོན་མོངས་འདུལ། །མི་ཁོ་བོའི་རྗེས་འཇུག་གྲོགས་པོ་རྣམས། །ཡིད་ཕྱོགས་སུ་ལྷུང་བས་མ་བཅིངས་པར། །བློ་གཟུ་བོར་གནས་པའི་རྟོག་དཔྱོད་ཀྱིས། །ལམ་དྲང་པོར་ཞུགས་པ་ཅིས་ཀྱང་ལེགས། །གཏམ་འདི་ལ་བརྟེན་ནས་འགྲོ་བ་རྣམས། །བྱམས་སྙིང་རྗེས་དྲངས་པའི་སེམས་བསྐྱེད་དང་། །དབྱིངས་སྤྲོས་བྲལ་རྟོགས་477

པའི་ལྟ་བ་ཡིས། །དཔལ་བླ་མེད་བྱང་ཆུབ་མྱུར་ཐོབ་ཤོག །གསུངས། རྒྱལ་བ་བསྐལ་བཟང་རྒྱ་མཚོས་ཀྱང་། རི་སྨན་ལྗོངས་དྲི་བཟང་ངད་པ་འཐུལ། །དུས་གསུམ་དུ་མེ་ཏོག་ལྡིང་ཁང་བཀྲ། །ཤིང་གཡུ་ལོ་རྒྱས་པའི་ཚང་ཚིང་གིས། །རྗེ་བླ་མའི་མཛེས་སྐུ་ཡིད་ལ་ཤར། །ཆབ་ལྷུང་ལྷུང་འབབ་པའི་ཉལ་འགྲོའི་སྒྲ། །ཡིད་ཁུས་སུ་ཕེབས་པའི་འདབ་ཆགས་སྐད། །ཆོས་ལེགས་བཤད་དར་དིར་སྒྲོགས་པ་ཡིས། །རྗེ་བླ་མའི་གསུང་དབྱངས་ཡིད་ལ་དྲན། །སྟོན་གཡའ་དང་བྲལ་བའི་དགུང་སྔོན་སྤོར། །སྤྲིན་དཀར་གསལ་ལང་ལོང་རྩིབ་ཤར་སྒྲེང་། །ཉི་གཞོན་གྱི་འོད་སྣང་ལམ་ལམ་འདིས། །རྗེ་བླ་མའི་མཁྱེན་བརྩེ་ཡིད་ལ་ཤར། །གསུངས། དེ་བཞིན་དུ་བླ་མ་སྐྱེས་བུ་དམ་པ་མང་པོས། བླ་མ་དྲན་པའི་གདུང་དབྱངས་བླངས་པ་མང་ངོ་། །དེས་ན་རང་ཉིད་ཡུལ་གང་ན་གནས་ཀྱང་བླ་མ་མི་བརྗེད་པར་ཉི་མ་རེ་རེ་བཞིན་ཡང་ཡང་ཡིད་ལ་དྲན་པར་བྱས་ཏེ།སངས་རྒྱས་དངོས་སུ་མོས་ལ་རབ་ཏུ་གུས་པས་ཕྱག་འཚལ་ཞིང་གསོལ་འདེབས་ཀྱི་གདུང་དབྱངས་ལེན་པར་བྱའོ། །སྔོན་ཞང་སྒོམ་རི་བས། ཆོས་རྗེ་རྒོད་ཚང་བ་ལ་ཁྲིད་ཞུས་ནས། ལིང་ངེའི་བྲག་ལ་སྒོམ་གྱེན་བཞུགས་པས། མངའ་བདག་ཡབ་ཡུམ་ཤིན་ཏུ་དད་དེ། དགྲ་ནག་གི་དབང་ཞིག་ཞུ་བར་འདོད་ནས། ཁོང་བ་གདན་དྲངས་ཞབས་ཏོག་བཟང་པོ་བྱས་ཏེ། དྲུང་478

བ་གང་ལ་ཐུགས་དམ་མཛད་པའི་ཆོས་ཤིག་ཐུགས་ལ་འདོགས་་་་པར་ཞུ། བདག་ཅག་ཀྱང་དེ་ལ་ཡི་དམ་བྱེད་པ་ལགས། ཞུས་པས།ཁོང་བ་ན་རེ། བདག་ལ་ཉམས་སུ་བླང་རྒྱུའི་ཆོས་གསུམ་ཡོད་དེ།ཉིད་ཅག་གིས་མི་འོང་མཆི། ཡོང་ན་བྱེན་པས་ཆོག་གསུངས།ཁོང་ཚོའི་བསམ་པ་ལ་ནག་འཇིགས་སྐོར་གསུམ་ཡིན་ཡོང་སྙམ་་་་ནས། གསུམ་པོ་ཅིས་ཀྱང་ཐུགས་ལ་འདོགས་པར་ཞུ། བདག་ཅག་ཀྱང་ཉམས་སུ་ལེན་ལགས་ཞུས་པས། ཁོང་བ་ན་རེ། འོ་ན་ཆོས་རྣམ་དག་བྱེད་པ་ལ། ཆགས་སྡང་སྤོང་དགོས་པར་གསུངས། དང་པོ་འདོད་པའི་ཡུལ་སྤོང་བྱ་བ་ཡིན་པས། བདག་ལའང་ཉིད་ཅག་གི་མངའ་ཐང་ཙམ་མེད་ཀྱང་། བསམ་གླིང་ལ་སོགས་པའི་དགོན་གཞིས་དང་། འབྲི་མཚམས་ཕྱོགས་ན་འཁོར་དང་བུ་སློབ་རྒྱ་ཆེ་རབ་ཡོད་དེ། དེ་ཐམས་ཅད་སྤངས་ནས་བྱ་བྲལ་བྱས་པ་དེ་ཉམས་ལེན་གཅིག་ལགས་ཏེ། དེ་ཉིད་ཅག་གིས་མི་འོང་མཆི། གཉིས་པ་དགྲའི་སྒོ་གཤམ་བར་མ་ལ་རྒྱོབ་བྱ་བ་ཡིན་པས། ངེད་རང་གི་དགྲ་རྣམས་ཀྱི་ཡུལ་དུ་ཕྱིན་ནས་སྒོ་ཡོན་བླངས་པས་ཁོང་ཚོའང་ཤིན་ཏུ་དད་དེ། ཁོང་འདི་བཞིན་མཛད་ཕྱིན་ཆད། འོ་སྐོལ་རྣམས་ཀྱིས་ཀྱང་ཞབས་ཏོག་བྱ་དགོས་ཟེར་ནས་ནང་དུ་བོས་ཏེ་བསྙེན་བཀུར་བཟང་པོ་བྱས། དེ་ལྟར་དགྲ་རྣམས་དགའ་བ་བསྐྱེད་ཅིང་རང་གཞན་གྱི་ཞེ་སྡང་ཞི་བར་བྱས་པ་དེ་གཅིག་་་་་་་་་479

ལགས་ཏེ་མི་འོང་མཆི། གསུམ་པ་ནི་ཆགས་སྡང་སྤངས་ཤིང་དབེན་པ་བསྟེན་ནས། དལ་བར་བསྡད་དུ་ཕངས་པར་གདའ་བས། སྒོ་གསུམ་སྐད་ཅིག་ཀྱང་མི་དལ་བར་དགེ་སྦྱོང་གྱིས། དེ་གཅིག་ལགས་ཏེ་མི་འོང་མཆི། གསུངས་པ་ལྟར། ལུས་ངག་ཡིད་གསུམ་དགེ་བ་དང་མི་འབྲལ་བར་བྱེད་པའོ། །ཡུལ་སེམས་ཅན་དང་སེམས་ཅན་མ་ཡིན་པ་ཐམས་ཅད་ལ་ཕྱོགས་རིས་མེད་པར་བློ་སྦྱོང་བ་དང་། བློ་ལ་གང་ཤར་ཐམས་ཅད་བློ་སྦྱོང་གིས་ཁྱབ་པར་བྱས་ནས། ཁ་ཙམ་མ་ཡིན་པར་གཏིང་ནས་འབྱོང་བར་བྱེད་པའོ། །རང་གི་འགྲན་ཟླར་འདུག་པ་དང་ལྷན་ཅིག་ཏུ་འགྲོགས་པ་དང་། ཕར་གནོད་པ་མ་བྱས་ཀྱང་ཚུར་གནོད་པ་བྱེད་པ་དང་།ཕན་བཏགས་པའི་ལན་དུ་གནོད་སྒྱེལ་བ་དང་། ལས་ཀྱི་དབང་གིས་སྙིང་དུ་མི་སྡུག་པ་ལ་སོགས་པ་སྐྱེ་དཀའ་བ་རྣམས་ལ་ལྷག་་་་པར་བྱམས་སྙིང་རྗེ་སྒོམ་ཞིང་། བླ་མ་དང་ཕ་མ་ལ་སོགས་པ་ཡུལ་གཉན་པ་རྣམས་ལ་གནོད་པར་འགྱུར་བ་ཁྱད་པར་དུ་སྤང་བར་བྱའོ། །ཟས་གོས་ལ་སོགས་འཛོམས་པ་དང་། མི་དང་མི་མ་ཡིན་གྱི་གནོད་པ་མེད་པ་དང་། ཁམས་བཟང་བ་ལ་སོགས་པ་མཐུན་རྐྱེན་འཛོམས་པ་ལ་མི་ལྟོས་པར། མཐུན་རྐྱེན་མ་འཛོམས་ན་མ་འཛོམས་པ་དེ་ཉིད་བྱང་ཆུབ་ཀྱི་སེམས་ཀྱི་སྒོ་ནས་ལམ་དུ་འཁྱེར་བའོ། །ཐོག་མ་མེད་པ་ནས་ལུས་ཇི་སྙེད་བླངས་པ་དོན་མེད་དུ་480

སོང་འདུག ད་རེས་ཀྱི་ཚེ་འདི་ལ་དོན་གྱེ་གཙོ་བོ་ཞིག་སྒྲུབ་དགོས་པར་འདུག་པས། ཚེ་འདི་བས་ཆོས་གཙོ། ཆོས་ལ་བཤད་སྒྲུབ་གཉིས་ལས་སྒྲུབ་པ་གཙོ། ཆོས་གཞན་པས་བྱང་ཆུབ་ཀྱི་སེམས་སྦྱོང་བ་གཙོ། དེའང་ལུང་རིགས་ཀྱི་སྒོ་ནས་སྦྱོང་བ་ལས་བླ་མའི་མན་ངག་ལ་བརྟེན་ནས་སྦྱོང་བ་གཙོ་ཆེ་སྟེ། ཏིང་ངེ་འཛིན་ཚོགས་ཀྱི་ལེའུ་ལས། ཇི་ཙམ་གྱི་སེམས་མཉམ་པར་འཇོག་ནུས་པ་དེ་ཙམ་གྱིས་གདམས་ངག་ཁོ་ནས་ཚིམ་པར་བྱས་ལ། སེམས་ཀྱི་ངང་ཚུལ་འཕྲལ་དུ་འབྱུང་བ་ཡང་། བླ་མ་ལ་ཞུས་ཤིང་བསྒོམ་པར་བྱ་ཡིས།ཚད་མ་རྣམ་བདུན་དང་། བརྡའ་སྤྲོད་རྣམ་བཞི་དང་། ཆོས་མངོན་པ་རྣམ་བདུན་དང་། རྣལ་འབྱོར་སྤྱོད་པའི་ས་ལ་སོགས་པའི་མཚན་མས་ཡིད་མི་གདུང་སྟེ། བསྐལ་པ་དཔག་ཏུ་མེད་པར་ངལ་བ་བྱས་ཀྱང་། ཐ་སྙད་ཉེ་བར་སྦྱར་བ་དག་ནི་མི་ཟད་ཀྱིས།ཚེ་ཡོངས་སུ་གཏུགས་པ་ཁོ་ནར་ཟད་དོ་ཞེས་དང་། ཇོ་བོ་རྗེའི་ཞལ་ནས། ཚེ་ནི་ཡུན་ཐུང་ཤེས་བྱའི་གནས་ཀྱང་མང་། །ཚེ་ཡི་ཚད་ཀྱང་ཅི་ཙམ་མ་ངེས་པས། །ངང་བས་ཆུ་ལ་འོ་མ་ལེན་པ་ལྟར། །རང་གི་འདོད་པ་དང་དུ་བླང་བར་བྱ། །གསུངས། དེ་ཡང་པོ་ཏོ་བ་དང་། དགེ་བཤེས་ཆོས་ཀྱི་འོད་ཟེར་བྱ་བའི་མཁས་པ་ཆེན་བོ་ཞིག་ཡོད་པ་དེ་གཉིས་ལ། སློབ་མ་ཐུན་མོང་བ་མང་པོ་ཡོད་པ་ལས། ཁོང་ཚོ་ན་རེ། པོ་ཏོ་བས་ཆོས་བཤད་དུས་ངེས་ཤེས་481

སྐྱེ་བ་ཙམ་ཁྱེད་ཀྱིས་བཤད་པ་ལ་མི་སྐྱེ་བར་འདུག་ཞུས་པས།ཁོང་གི་ཐུགས་དགོངས་ལ་ཆོས་ང་མཁས་པས་དེ་ཙུག་མི་ཐང་།འོན་ཀྱང་ང་ལ་མེད་པའི་གདམས་ངག་ཁོང་ལ་ཡོད་པ་ཡིན་ཏེ་་་་་འོང་སྙམ་ནས་ཁོང་གིས་ཀྱང་པོ་ཏོ་བ་ལ་ཆོས་མཉན་པས། ཁོང་རང་ཡང་ངེས་ཤེས་སྐྱེས་ནས། ཁོང་ལ་ཆོས་མཉན་པས་མ་ཤེས་པའི་ཤེས་རྒྱུ་མ་བྱུང་སྟེ། མ་གོ་བའི་གོ་རྒྱུ་ཞིག་བྱུང་གསུངས་པས།པོ་ཏོ་བ་ན་རེ། བདེན། མ་ཤེས་པའི་ཤེས་རྒྱུ་མེད་དེ་ཆོས་ཁྱེད་རང་མཁས། མ་གོ་བའི་གོ་རྒྱུ་ཡོད་དེ་ངས་ཆོས་ཀྱི་མདེའུ་རྩེ་ནང་དུ་བསྒྱུར་ནས་བཤད་པ་ཡིན་གསུངས། དེས་ན་བླ་མའི་མན་ངག་རང་གི་རྒྱུད་སྟེང་དུ་བསྐོར་ནས་ཉམས་སུ་ལེན་པ་གཅེས་སོ། །སྤྱོད་ལམ་གཞན་པས་མལ་དུ་བསྡད་ནས་སྦྱང་བ་གཙོ་ཆེ་སྟེ། ཤ་ར་བའི་ཞལ་ནས། ངས་མདུན་མ་ཐམས་ཅད་སྟན་ཐོག་གཅིག་ཏུ་བཅད་པ་ཡིན་གསུངས། ལ་སྟོད་ལྷོར་ཆོས་འཁོར་ཞིག་བྱུང་བ་ལ།སྒྱེས་པ་ཀུན་རྟ་རྩེད་ལ་སོགས་པ་མང་པོ་བྱེད་ཀྱིན་འདུག་པ་ལ།མ་ཅིག་ཞ་མའི་གཡོག་མོས་ཀྱང་བལྟས་པས་ཡ་མཚན་སྙམ་ནས།དགོང་མོ་མ་ཅིག་ལ། དེ་རིང་ལྟད་མོ་གདའ། ཁྱད་པར་དུ་ལངས་ནས་རྟ་རྒྱུག་པ་ལ་ཆགས་ཀྱིན་གདའ་ཞུས་པས། མ་ཅིག་ན་རེ།ངས་དེ་འདྲ་མིན་པ་སྟན་ཐོག་ཏུའང་ཆགས་གསུངས། ཡང་དགོན་པའི་ཞལ་ནས། ལྟོགས་འཁྱགས་འཛོམ་པའི་སྤྱིལ་པོ་རུ། །482

སྡུག་རྒུར་ཚུགས་པའི་སྙིང་རུས་ཅན། །སྟན་ལ་ཆགས་པའི་སྐྱ་རྩལ་ཅན། །གསུངས། རྗེ་མི་ལས། དྭགས་པོ་ལྷ་རྗེ་ལ། གདམས་ངག་ཟབ་ཤོས་ཤིག་ཡོད་པ་ད་གཟོད་སྟེར་རོ་གསུངས་ནས་མ་གནང་།དྭགས་པོ་ཡུལ་ལ་འགྲོ་ཁར། གདམས་ངག་དེ་ཐུགས་ལ་འདོགས་པར་ཞུ་ཞུས་པས། ཕངས་པར་འདུག་གསུངས་ནས་མ་གནང་།དེ་ནས་དྭགས་པོ་བ་ལ་སྐྱེལ་ཐུང་བྱས། སོ་སོར་ཁམས་བདེ་བྱས་ནས། དྭགས་པོ་བ་ཐག་རིང་པོར་སོང་བ་དང་། བོས་ཏེ་ལོག་ལ་ཤོག་དང་གསུངས་ནས། ལོག་ཕྱིན་པས། འཕངས་ཏེ་མ་ཕན་བསྟན་གྱེས་གསུངས་ནས། ན་བཟའ་བསློགས་ཏེ། སྟན་ཐོག་ཏུ་བཞུགས་དྲགས་པས། འཕོངས་རྨེན་པར་སོང་བ་དེ་བསྟན་ནས།ཟབ་ཤོས་འདི་ཡིན་ནོ་གསུངས། བླ་མ་གོང་མ་འགའ་རེས་སྟོན་ཆེན་ལྷམ་རྡོལ་བརྒྱ་ལས། སྒོམ་ཆེན་སྟན་རྡོལ་གཅིག་དགའ་གསུངས་སྐད། དེས་ན་གནས་སྐོར་སོགས་འགྲོ་འདུག་མང་པོ་མི་བྱེད་པར་གནས་བཟང་པོ་གཅིག་ནས། འཕོངས་རུལ་གདན་རྡོལ་ཤི་རུང་། བྱང་ཆུབ་སེམས་ཀྱི་གདམས་པ་ཟབ་མོ་འདི་འདྲ་བསྒོམ་དགོས། ཡུལ་སྤོང་བ་པས་གཉེན་པོ་བསྟེན་པ་གཙོ་ཆེ་བས་གཙོ་བོ་དེ་རྣམས་ཉམས་སུ་ལེན་པའོ། །ཆོས་སྒྲུབ་པའི་དུཿ ཁ་མི་བཟོད་པར་དགྲ་འདུལ་བ་དང་གཉེན་སྐྱོང་བ་ལ་སོགས་པའི་་་་་་་དུཿ ཁ་བཟོད་པ་བཟོད་པ་གོ་ལོག་གོ །ཆོས་རྣམ་དག་བྱེད་པ་ལ་483

འདུན་པ་མི་བྱེད་པར། ཚེ་འདིའི་དཔལ་འབྱོར་ལ་འདུན་པ་བྱེད་པ་ནི་འདུན་པ་གོ་ལོག་གོ །ཐོས་བསམ་སྒོམ་གསུམ་གྱེ་སྒོ་ནས་ཆོས་ཀྱི་རོ་མི་མྱང་བར། འཇིག་རྟེན་གྱེ་བདེ་བའི་རོ་མྱང་བ་ནི་རོ་མྱང་གོ་ལོག་གོ །སྡིག་པ་བྱེད་པ་ལ་སྙིང་རྗེ་མི་སྒོམ་པར།ཆོས་ཕྱིར་དཀའ་ཐུབ་བྱེད་པ་ལ་སྙིང་རྗེ་སྒོམ་པ་ནི་སྙིང་རྗེ་གོ་ལོག་གོ །དེ་ཡང་སྔོན་སློབ་དཔོན་པཎྜི་ཏ་ཟེར་བ་དང་། ཉེ་གནས་གཞོན་རྒྱལ་ཟེར་བ་གཉིས་སྤུན་ཡིན་པས། པཎྜི་ཏ་ན་རེ། གཞོན་རྒྱལ་ཟེར་བའི་བློ་མ་ཁུག་པ་འཆི་བ་མ་དྲན་པ་འདི་སྙིང་རྗེ་གསུངས། ཉེ་གནས་ན་རེ། པཎྜི་ཏ་ཟེར་བའི་མཁོས་མེད་བོ་རང་གི་ལྟོ་གོས་ཙམ་ཡང་མི་འབྱོར་བ་འདི་སྙིང་རྗེ་ཟེར་ལོ། ཁོའི་དེ་གོ་ལོག་ཡིན་གསུངས། གོ་ལོག་འདི་པེ་ཏ་མགོན་སྐྱིད་ཀྱིས་ཀྱང་བྱས་ཏེ། མོས་འབད་རྩོལ་ཆེན་པོ་བྱས་པས་རྩམ་པ་བྲེ་བཞི་ཙམ་དང་། ཤ་གཟུག་གཅིག ཆང་དམ་གང་རྙེད་ནས་ཁྱེར་ཏེ། མི་ལ་བཞུགས་སར་ཕྱིན་ནས་བཙལ་བའི་དུས་སུ་མ་རྙེད། མཇུག་ཏུ་བྲག་འོག་ཅིག་ན་འདུག་པས། ཁོང་ཟས་སུ་ཟྭ་ཁོ་ན་གསོལ་བས་མདོག་སྔོ་ནག་ཏུ་སོང་། ཚྭ་མེད་པས་ལུས་ལ་སྤུ་ཆེན་པོ་སྐྱེས་འདུག་པ་མཐོང་ནས། འདི་མི་མ་ཡིན་ནམ་སྙམ་དུ་འཇིགས་པ་ཞིག་བྱུང་།ལེགས་པར་བརྟགས་པས་སོ་དེ་འདྲ་བར་འདུག་ནས་རྩ་རུ་ཕྱིན་ཏེ་ལག་པས་འཇུས་ནས། གཞན་གྱེ་ཆོས་པ་ཀུན་རང་ཡང་སྐྱིད།484

གཉེན་ལ་ཡང་ཕན་པ་ཞིག་འདུག་སྟེ། ཨ་ཇོའི་ཆོས་འདི་འདྲ་རང་སྡུག་ལ། གཞན་ལ་མི་ཕན་པ་སུའི་ལུགས་ཡིན་ནམ་ཟེར་ནས་ངུས་སོ། །མོ་སྡུག་མ་ཆོས་རྒྱུས་ཆུང་བས་ལན་པ་ཡིན། ཨ་ཇོ་དེ་འདྲ་ལ་སྙིང་རྗེ་བསྒོམ་མི་དགོས། ཐམས་ཅད་མོའི་ཨ་ཇོ་ལྟར་སོང་ན་གོ་བཅད་པ་ཡིན། འོན་ཀྱང་མོའི་དེ་སྡིག་པར་མི་འགྲོ་གསུངས།མོའི་ཤ་ཆང་དེ་གསོལ་བས་རྩ་མདུད་གྲོལ་ནས་ནམ་མཁའ་ལ་འཕུར་བ་ཡིན་པར་འདུག་པས་དོན་ཆེན་གྲུབ་པར་གདའ་གསུངས།རང་ལ་ལྟོས་པའི་མི་ཆོས་ལ་མི་སྦྱོར་བར་ཚེ་འདིར་དཔལ་འབྱོར་ཆེ་བའི་ཐབས་ལ་སྦྱོར་བ་ན་གཉེར་སེམས་གོ་ལོག་གོ །འཁོར་འདས་ཀྱི་བདེ་བ་དང་དགེ་བ་ལ་དགའ་བ་མི་བསྒོམ་པར། དགྲ་ལ་དུཿ ཁ་བྱུང་ན་དགའ་བ་བསྒོམ་པ་ནི་རྗེས་སུ་ཡི་རང་གོ་ལོག་གོ །གོ་ལོག་དྲུག་སྤངས་ནས། གོ་མ་ལོག་པ་དྲུག་ཉམས་སུ་བླང་བར་བྱའོ། །ཆོས་ལ་ངེས་འབྱུང་མ་སྐྱེས་པས་རེས་བྱེད་རེས་མི་བྱེད་པ་་་་་་སྤངས་ནས། རྩེ་གཅིག་ཏུ་རྒྱུན་མི་འཆད་པར་བློ་སྦྱོང་བའོ། །བློ་སྦྱོང་ཉིད་ལ་བློ་ལིང་བསྐྱུར་ནས་ཕྱོགས་གཅིག་ཏུ་སྦྱོང་བའོ། །རང་རྒྱུད་ལ་ཉོན་མོངས་གང་ཆེ་བརྟགས་ནས་དེ་འབད་པ་དྲག་པོས་སྤང་སྟེ། དེ་ནས་ཉོན་མོངས་དེ་སྒྱེས་པའི་ཡུལ་བསྟེན་པ་ལ་སོགས་པའི་སྒོ་ནས་དེ་སྐྱེ་མི་སྐྱེ་བརྟགས་ཏེ། སྒྱེ་ན་ཡང་གཉེན་པོས་སྤང་485

ཞིང་། མི་་སྐྱེ་བར་འགྱུར་བའི་བར་དུ་འབད་པར་བྱའོ། །ཕ་རོལ་ལ་བདག་གི་དྲིན་ཡོད་པ་དང་། རང་གིས་ཆོས་ཡུན་རིང་ལ་དོས་དྲག་པ་བྱས་པ་དང་། མཁས་པ་དང་བཙུན་པ་ལ་སོགས་པའི་ཡུས་མི་བྱེད་པ་སྟེ། བདག་པས་གཞན་གཅེས་སྒོམ་པ་ལ་ཡུས་བྱ་ས་མེད་དོ། །མི་ལ་རེ་བ་མ་ཆེ་ལྷ་ལ་གསོལ་བ་ཐོབ་བྱ་བ་རྭ་སྒྲེང་བའི་བཀའ་ཡིན་གསུངས། བདག་ལ་གཞན་གྱིས་མི་མང་སར་རྨ་ཕབ་པ་ལ་སོགས་ལ་ལན་མི་བྱ་ཞིང་ཀོ་ལོང་མི་སྡོམ་མོ། །ད་ལྟ་འོ་སྐོལ་ཆོས་པ་རྣམས་ཀྱི་ཆོས་བདག་འཛིན་གྱི་གཉེན་པོར་མ་སོང་བས། བཟོད་བསྲན་ཤེའུ་བས་ཆུང་། ཀོ་ལོང་གཙང་བཙན་པས་དམ་པར་འདུག་སྟེ། དེས་ཆོས་ཀྱི་གོ་མི་ཆོད་པས་བདག་འཛིན་གྱི་གཉེན་པོར་འགྲོ་བ་ཞིག་དགོས་གསུངས། ཅུང་ཟད་ཙམ་ལ་དགའ་མི་དགའི་རྣམ་འགྱུར་སྟོན་པ་ནི་གྲོགས་ལ་གཟན་པས་མི་བྱའོ། །གཞན་ལ་ཕན་བཏགས་པའམ། ཆོས་བྱས་པ་ལ་ཚིག་གི་གཏང་རག་དང་། སྙན་གྲགས་ལ་རེ་བ་མེད་པར་བྱའོ། །དེ་ལྟར་ཚེ་ཏྲིལ་གྱིས་བྱང་ཆུབ་ཀྱི་སེམས་གཉིས་པོ་མཉམ་རྗེས་གཉིས་ཀྱི་སྒོ་ནས་ལེགས་པར་སྦྱངས་ནས་འབྱོངས་པའི་གདེང་ཐོབ་པར་་་་་བྱའོ། །དུས་དང་སེམས་ཅན་དང་ཚེ་དང་ཉོན་མོངས་པ་དང་། ལྟ་བའི་སྙིགས་མ་ལྔ་སྟེ། ལྔ་བདོ་བའི་དུས་འདིར་བདེ་བའི་རྐྱེན་ནི་ཉུང་། མི་དང་མི་མ་ཡིན་གྱིས་འཚེ་བ་ལ་སོགས་པའི་དུཿ ཁའི་486

རྐྱེན་ཤིན་ཏུ་མང་བས། རྐྱེན་ངན་གྱེ་རུ་འཛིངས་པ་ན། དེ་ཉིད་བློ་སྦྱོང་གི་གྲོགས་སུ་བྱས་ནས་བློ་སྦྱོང་བསྒོམས་པས་རྐྱེན་ངན་ཅི་་་་་་ཙམ་མང་ཡང་དགེ་སྦྱོར་འཕེལ་བར་འགྱུར་བས། དུག་ཐམས་ཅད་སྨན་དུ་བསྒྱུར་བར་བྱེད་པའི་བདུད་རྩི་ལྟ་བུ། བླ་མ་གསེར་གླིང་བའི་མན་ངག་འདི་མན་ངག་གཞན་ལས་ཁྱད་པར་དུ་་་་་་་་་་འཕགས་པ་ཡིན་ནོ། །དེ་ལྟར་བློ་སྦྱོང་ཤེས་ན། གྲོང་ཁྱེར་སྐྱིད་པའི་འབྱུང་གནས་བྱ་བ་བློ་སྦྱོང་སྒོམ་པའི་ལུས་འདི་ཉིད་ལ་ཟེར་བ་་་་་ཡིན་ཏེ། རང་གཞན་འཁོར་འདས་ཀྱི་བདེ་བ་ཐམས་ཅད་འདི་ལས་འབྱུང་བ་ཡིན་པས། རྩོམ་པ་ཐམས་ཅད་གཅིག་ཏུ་དྲིལ་ནས།སེམས་དང་ཆོས་འདྲེས་པར་ལེགས་པར་བློ་སྦྱངས་ན། རིང་པོར་མི་ཐོགས་པར་རང་གཞན་གྱེ་དོན་ཕུན་སུམ་ཚོགས་པ་ཐོབ་པར་འགྱུར་རོ་གསུངས་སོ། །སྨྲས་པ། ཆོས་རྗེ་བླ་མར་ཕྱག་འཚལ་མཆོད་པ་འབུལ། །ཆོས་འགལ་སྡིག་ལྟུང་ཀུན་བཤགས་རྗེས་ཡི་རང་། །ཆོས་འཁོར་བསྐོར་ཞིང་རྟག་པར་བཞུགས་གསོལ་འདེབས། །ཆོས་སྤྱོད་དགེ་བ་བྱང་ཆུབ་ཆེན་པོ་བསྔོ། །དེ་ལྟར་ཚོགས་བསགས་སྒྲིབ་སྦྱོང་གནད་བསྡུས་པའི། །ཡན་ལག་བདུན་པ་ཞིག་ཀྱང་སྔོན་བཏང་ནས། །སླར་ཡང་བློ་སྦྱོང་བསླབ་བྱའི་རིམ་པ་རྣམས། །ཚིགས་སུ་བཅད་ནས་དབྱངས་སུ་ལེན་པར་བྱ། །ཟས་གོས་སྤྱོད་ཀྱང་གཞན་ཕན་487

སེམས་ཀྱི་སྤྱོད། །རྐྱེན་ངན་མང་དུས་ལྷག་པར་གཏོང་ལེན་སྒོམས། །སྔ་དྲོ་བྱང་ཆུབ་སེམས་གཉིས་བསྒོམ་སྙམ་པའི། །འཕེན་པ་བཏང་ནས་ཉིན་མོ་དྲན་ཤེས་བསྟེན། །དགུང་མོ་བྱང་ཆུབ་སེམས་གཉིས་འགལ་བའི་རིགས། །བྱུང་ན་རང་ལ་རྔན་བགྲང་བཤག་པ་བྱ། །ཕྱིན་ཆད་དེ་འདྲ་མི་བྱེད་འདུན་པ་བསྐྱེད། །མ་འགལ་འདུག་ན་རང་ལ་དགའ་བ་སྒོམས། །ཕྱིན་ཆད་དེ་བཞིན་་བྱའོ་སྙམ་དུ་བསམ། །དར་བ་བྱུང་ཚེ་ཁེངས་དྲེགས་མི་བྱ་ཞིང་། །རྒུད་པ་བྱུང་ཡང་ཞུམ་པ་མེད་པར་བྱ། །ཆོས་སྤྱིའི་དམ་ཚིག་ཁྱད་པར་བློ་སྦྱོང་གི །དམ་ཚིག་གཉིས་པོ་སྲོག་ལས་གཅེས་པར་སྲུངས། །ཉོན་མོངས་སྒྱེས་ཚེ་ངོས་བཟུང་གཉེན་པོས་སྤངས། །ཕྱིན་ཆད་མི་འབྱུང་ཕྱིར་དུ་འབད་པར་བྱ། །བླ་མ་བཟང་ཞིང་རང་བློ་ལས་སུ་རུང་། །མཐུན་རྐྱེན་འཛོམས་ཚེ་དེ་ལྟར་གཞན་ལ་ཡང་། །འཛོམ་པར་གྱུར་ཅིག་སྙམ་དུ་སྨོན་ལམ་གདབ། །མ་འཛོམས་དུས་སུ་འདི་ལྟར་མ་འཛོམས་པར། །ལྷ་ཆོས་མ་འོངས་པ་རྣམས་སྙིང་རེ་རྗེ། །མ་འཛོམས་ཉེས་པ་ཐམས་ཅད་བདག་ཉིད་ལ། །འདུ་བར་གྱུར་ཅིག་སྙམ་དུ་གཏོང་ལེན་བྱ། །བླ་མའི་མོས་གུས་ཉམས་པ་མེད་པ་དང་། །བློ་སྦྱོང་བསྒོམ་ལ་སྤྲོ་བ་མི་ཉམས་ཤིང་། །ཐེག་པ་ཆེ་ཆུང་བསླབ་བྱ་ཉམས་མི་བྱ། །ལུས་ངག་ཡིད་གསུམ་དགེ་དང་མི་འབྲལ་ཞིང་། །ཡུལ་ལ་ཕྱོགས་རིས་མེད་པར་488

བློ་སྦྱོང་སྒོམས། །ཁྱད་པར་ལམ་གོལ་རྣམས་ལ་རྟག་པར་སྒོམས། །མཐུན་རྐྱེན་འཛོམ་ལ་མི་བལྟ་མ་འཛོམས་པ། །དེ་ཉིད་བྱང་ཆུབ་སེམས་ཀྱི་གྲོགས་སུ་འཁྱེར། །འཇིག་རྟེན་འདི་བས་དམ་པའི་ལྷ་ཆོས་གཙོ། །ཆོས་ལ་བཤད་སྒྲུབ་གཉིས་ལས་སྒྲུབ་པ་གཙོ། །ལྷ་ཆོས་གཞན་ལས་བྱང་ཆུབ་སེམས་གཉིས་གཙོ། །དེའང་ལུང་རིགས་སྒོ་ནས་སྦྱོང་བ་ལས། །བླ་མའི་མན་ངག་སྒོ་ནས་སྦྱོང་བ་གཙོ། །སྤྱོད་ལམ་གཞན་ལ་བརྟེན་ནས་སྦྱོང་བ་ལས། །རང་གི་མལ་དུ་བསྡད་ནས་སྦྱོང་བ་གཙོ། །ཡུལ་ངན་སྤོང་ལས་གཉེན་པོ་བསྟེན་པ་གཙོ། །གཙོ་བོ་དེ་རྣམས་ཉམས་སུ་ལེན་པར་བྱ། །ལྷ་ཆོས་སྒྲུབ་པའི་སྡུག་བསྔལ་མི་བཟོད་པར། །དགྲ་འདུལ་བ་དང་གཉེན་སྐྱོང་ལ་སོགས་པའི། །སྡུག་བསྔལ་བཟོད་པ་བཟོད་པ་གོ་ལོག་གོ །དམ་ཆོས་བྱེད་ལ་འདུན་པ་མི་བྱེད་པར། །དོན་མེད་ཚེ་འདིའི་དཔལ་འབྱོར་ཆེ་ཐབས་ལ། །འདུན་པ་བྱེད་པ་འདུན་པ་གོ་ལོག་གོ །ཐོས་བསམ་སྒོམ་གསུམ་སྒོ་ནས་ཆོས་ཀྱི་རོ། །མི་མྱང་འཇིག་རྟེན་འདི་ཡི་བདེ་བའི་རོ། །མྱང་བ་དེ་ནི་རོ་མྱང་གོ་ལོག་གོ །སྡིག་པ་བྱེད་ལ་སྙིང་རྗེ་མི་བསྒོམ་པར། །ཆོས་ཀྱི་ཕྱིར་དུ་དཀའ་བ་སྤྱོད་པ་ལ། །སྙིང་རྗེ་བསྒོམ་པ་སྙིང་རྗེ་གོ་ལོག་གོ །རང་ལ་ལྟོས་པའི་མི་རྣམས་ལྷ་ཆོས་ལ། །མི་སྦྱོར་ཚེ་འདིའི་དཔལ་འབྱོར་ཆེ་ཐབས་ལ། །སྦྱོར་བ་དེ་ནི་གཉེར་སེམས་གོ་ལོག་གོ །འཁོར་འདས་གཉིས་ཀྱི་བདེ་དང་དགེ་489

བ་ལ། །དགའ་བ་མི་བསྒོམ་སྡུག་བསྔལ་དགྲ་བྱུང་ན། །དགའ་བ་རྗེས་སུ་ཡི་རང་གོ་ལོག་གོ །གོ་ལོག་དྲུག་པོ་དེ་ཉིད་ཤེས་བྱས་ནས། །མ་ལོག་པ་དྲུག་ཉམས་སུ་ལེན་པར་བྱ། །རེས་བྱེད་རེས་འཇོག་གཉིས་པོ་མི་བྱེད་པར། །རྩེ་གཅིག་རྒྱུན་ཆད་མེད་པར་བློ་སྦྱོང་བསྒོམས། །བློ་སྦྱོང་ཁོ་ན་བློ་གཏད་དོལ་ཆོད་སྦྱོངས། །ཉོན་མོངས་གང་ཆེ་བརྟགས་ནས་དུག་བཞིན་སྤངས། །དེ་ནས་ཉོན་མོངས་སྐྱེས་པའི་ཡུལ་ལ་བརྟེན། །ད་དུང་སྒྱེས་སམ་མ་སྐྱེས་ལེགས་པར་བརྟགས། །སྐྱེ་ན་གཉེན་པོས་སྤོང་ཞིང་ཕྱིན་ཆད་ཀྱང་། །ནམ་ཡང་མི་སྐྱེ་བར་དུ་འབད་པར་བྱ། །གཞན་ལ་ལྟོ་གོས་ཆོས་ཀྱིས་ཕན་བཏགས་ཤིང་། །རང་གིས་ཆོས་ཀྱང་ཡུན་རིང་བྱས་པ་སོགས། །རང་གཞན་བསྟན་འགྲོའི་དོན་ཆེན་གང་བསྒྲུབས་ཀྱང་། །ངས་བྱས་སྙམ་པའི་ཁོང་ཡུས་མ་ཆེ་ཞིང་། །རང་ལ་གཞན་གྱེས་མི་མང་འཚོགས་ས་རུ། །རྨ་ཕབ་ན་ཡང་ཀོ་ལོང་མི་སྡོམ་ཞིང་། །དགའ་དང་མི་དགའ་རྣམ་འགྱུར་སྟོན་པ་དེ། །གྲོགས་ལ་གཟན་པས་ནམ་ཡང་མི་བྱ་བར། །རྟག་ཏུ་འཛུམ་པའི་བཞིན་གྱིས་གནས་པར་བྱ། །གཞན་ལ་ཕན་བཏགས་པ་དང་ཆོས་བྱས་པ། །རྣམས་ལ་ཚུར་ལ་ཚིག་གི་གཏང་རག་དང་། །སྙན་གྲགས་འོང་དུ་རེ་བ་མེད་པར་བྱ། །དེ་ལྟར་བློ་སྦྱོང་བསླབ་བྱ་མ་ཉམས་པར། །བསླབ་ན་རང་གཞན་དོན་གཉིས་འགྲུབ་པར་ངེས། །ཞེས་པ་བར་490

སྐབས་ཀྱི་ཚིགས་སུ་བཅད་པའོ། །དེ་ཡང་འོ་སྐོལ་རྣམས་ཀྱིས་དཀའ་ལས་ཆེར་མེད་བཞིན་དུ།བླ་མ་རྣམས་ཀྱི་དྲིན་ལས་རང་གཞན་ཐམས་ཅད་འཚེངས་པའི་གདམས་པ་ཡིད་བཞིན་གྱི་ནོར་བུ་ལྟ་བུ་འདི་དང་འདི་འདྲ་ཐོབ་པ་ལ་དགའ་སྤྲོ་ཚད་མེད་པ་བསྐྱེད་ཅིང་། ཚེ་བློས་བཏང་སྟེ་དབེན་པ་བསྟེན་ནས་ཉིན་མཚན་མེད་པར་དཀའ་སྤྱད་སྙིང་རུས་ཀྱི་སྒོ་ནས་ཉམས་སུ་ལེན་དགོས་ཏེ། སྔོན་ཇོ་བོ་བླ་མ་གསེར་གླིང་བ་ལ་བྱང་ཆུབ་སེམས་ཀྱི་གདམས་པ་འདི་ཞུ་རུ་ཕེབས་དུས། རྒྱ་མཚོ་ཆེན་པོ་ལ་གྲུ་བཏང་ནས་ཟླ་བ་བཅུ་གསུམ་བྱོན་པ་སོགས་་་་་ཆོས་ཕྱིར་དཀའ་བ་མང་པོ་སྤྱོད་དགོས་བྱུང་ཚེ། བུ་སློབ་རྣམས་ལ་ཁྱེད་རྣམས་ཀྱིས་དཀའ་བ་མ་སྤྱད་པར་ཆོས་ཟབ་མོ་རྙེད་པ་དོན་རེ་ཆེ་ཡི། ད་ལེགས་པར་སྤྱོད་ཅིག་གསུངས། རྗེ་རིན་པོ་ཆེས་མདོ་རྒྱུད་ཀྱི་གསུང་རབ་དགོངས་འགྲེལ་ཐམས་ཅད། གང་ཟག་གཅིག་གི་ཉམས་ལེན་གྱེ་རིམ་པར་དྲིལ་ནས་ཉམས་སུ་བླངས་་་་་་་ནས་གདེང་ཐོབ་པའི་གསུང་ཉམས་མགུར་དུ་མཛད་དེ། ཐེག་ཆེན་གཉིས་ཀྱི་ཐུན་མོང་ལམ་དང་ནི། །ཐུན་མོང་མིན་པའི་ལམ་གྱེ་རིམ་པ་གཉིས། །གནད་བསྡུས་ཚང་བའི་ལམ་ལ་འདྲིས་པར་སྦྱངས། །ཚུལ་འདི་བསམས་ཤིང་འདུན་མ་ལེགས་ནས་གདའ། །གསུངས། གཞན་ཚ་ཁོའི་དཔོན་པོ་ངག་དབང་གྲགས་པ་སོགས་491

ལ་ངེས་འབྱུང་བྱང་སེམས་ཡང་དག་པའི་ལྟ་བ་སྟེ། ལམ་གྱི་གཙོ་བོ་རྣམ་གསུམ་གནང་ནས། དེ་ལྟར་ལམ་གྱི་གཙོ་བོ་རྣམ་གསུམ་གྱི། །གནད་རྣམས་ཇི་བཞིན་རང་གིས་རྟོགས་པའི་ཚེ། །དབེན་པ་བསྟེན་ནས་བརྩོན་འགྲུས་སྟོབས་བསྐྱེད་དེ། །གཏན་གྱེ་འདུན་མ་མྱུར་དུ་སྒྲུབས་ཤིག་བུ། །གསུངས། དེ་ཡང་སྔོན་རྒྱ་གར་གྲུབ་ཐོབ་ལཱུ་ཨི་པས་ཀྱང་རྗེ་བཙུན་མའི་བཀའ་བཞིན་དབེན་པའི་གནས་སུ་འཚོ་བ་དཀའ་ཐུབ་ལ་བརྟེན་ནས་སྒྲུབ་པ་མཛད་པ་དང་།གྲུབ་ཆེན་དྲིལ་བུ་པས་ཀྱང་དབེན་པའི་ནགས་ཁྲོད་དུ་དཀའ་་་་་་་སྤྱད་དྲག་པོའི་སྒོ་ནས་སྒྲུབ་པ་མཛད་པར་གསུངས། དེ་བཞིན་དུ་རྒྱ་གར་གྱི་གྲུབ་ཆེན་ཕལ་མོ་ཆེས་དབེན་པའི་གནས་སུ་སྒྲུབ་པ་རྩེ་གཅིག་ཏུ་མཛད་པར་གདའ། བོད་དུ་སྔོན་བྲག་ཡེར་པའི་ཞང་བཙུན་དར་མ་མི་རྟག་ངེས་འབྱུང་གིས་རྒྱུད་བསྐུལ། ཟང་ཟིང་ལོངས་སྤྱོད་ཀྱི་འཆིང་ཐག་རྦད་ཀྱིས་བཅད། སྐུ་ཚེ་གང་པོ་ཞེན་མེད་ཀྱི་བྱ་བཏང་ཁོ་ན་མཛད། གནས་དབེན་པར་སྒྲུབ་པའི་རྒྱལ་མཚན་བཙུགས། བྲག་སྐྱིབས་ཀྱི་གཉན་སྟོན་ཤཱག་འབྱུང་གིས་ད་ལྟ་ཉིད་དུ་འཆི་ཉེན་ཡོད་གསུངས། ཐ་ན་མེ་ཤིང་གི་ཚེགས་ཡང་མི་མཛད་པར་བྱ་རི་དྭགས་ཀྱི་སྤྱོད་པ་དང་ཁྱད་པར་མེད་པར་་་་་མཛད་ནས་གནས་དབེན་པ་རྣམས་སུ་སྒྲུབ་པ་ཁོ་ན་མཛད།འབན་གུང་རྒྱལ་གྱིས་འཇིག་རྟེན་ཆོས་བརྒྱད་མགོ་བསྙམས།492

ཀུན་སློང་ངན་པའི་དབང་དུ་སྐད་ཅིག་ཀྱང་མ་ཤོར་བ་མཛད། སྐུ་འཚོ་ཙམ་ལ་སྡིག་མེད་ཀྱི་བསོད་སྙོམས་གསོལ་ཏེ་སྒྲུབ་པ་རང་་་་་་མཛད། གྲུབ་ཐོབ་ཉི་ཕུག་པས། བྲག་རྟ་སྒོ་དབེན་པའི་མཐའ་རྩ་རུ། ཕྱེ་ཕུལ་དགུ་ལ་འཚོ་བའི་རྟེན་མཛད་ནས་དགུང་ལོ་བདུན་སྒྲུབ་པ་མཛད། ཤངས་ལྷ་ཕུའི་རིན་ཅེན་རྨོག་ཅོག་པས། ཤིང་ལོ་མའི་ཟས་ལ་བཅུད་ལེན་མཛད་ནས་ལོ་བཅུ་གསུམ་སྒྲུབ་པའི་་་་་་་རྒྱལ་མཚན་བཙུགས། རྒྱལ་གྱི་ཤྲཱིའི་རྗེ་རྒྱལ་བ་རྒོད་ཚང་བས་བྱང་ལྷ་ཁབ་དབེན་པའི་མཚོ་དབུས་སུ་ཚེ་བློས་བཏང་ཆུ་ཡི་དཀའ་་་་་་ཐུབ་ལ་བརྟེན་ནས་ལོ་གསུམ་དུ་སྒྲུབ་པའི་སྲོལ་ཁ་བཟུང་། མོན་བུམ་ཐང་གི་དུང་མཚོ་རས་པས་འཇིག་རྟེན་གྱི་འདོད་ཡོན་བློས་བཏང་ཆུ་ཡི་བཅུད་ལེན་བྱས། ལོ་སུམ་ཅུར་སྒྲུབ་པའི་རྒྱལ་མཚན་བཙུགས། ཀོང་སྡིང་གི་གཏེར་སྟོན་འཇའ་ཚོན་སྙིང་པོས་གནས་བང་རི་འཇོག་གི་རི་ཁྲོད་དུ་ལོ་བཅུ་བདུན་བུག་སྒོ་འདག་སྦྱར་་་་་མཛད། གྲུབ་ཐོབ་བཀའ་བཞི་བས། གནས་སྔོ་རི་དབེན་པའི་བས་མཐའ་རུ་གང་བྱུང་གི་འཚོ་བ་ལ་བརྟེན་ནས་རྩེ་གཅིག་ཏུ་སྒྲུབ་་་་་པའི་རྒྱལ་མཚན་བཙུགས། ངོར་ཆེན་ཆོས་ཀྱི་རྒྱལ་པོས་གནས་དཔལ་རི་གཉིས་པ་དམར་སྒོམ་དུ། འཇིག་རྟེན་གྱེ་ཞེན་པ་བློས་བཏང་ནས་ཚེ་ཧྲིལ་བོར་སྒྲུབ་པའི་རྒྱལ་མཚན་བཙུགས། རྗེ་གརྨ་པ་ཆོས་འཕེལ་གྱིས་གནས་དམིགས་ལུང་དབེན་པའི་བས་མཐའ་493

རུ། ལོ་བཅུ་གཉིས་སྒྲུབ་ཁང་གཅིག་ཏུ་བཞུགས། རི་མཚམས་ཀྱི་ཁ་རག་སྒོམ་ཆུང་བས། གཙང་གི་ཇོ་མོ་ཁ་རག་གི་བྲག་ཕུག་ཏུ།རི་དྭགས་ཀྱི་འོ་མ་སོགས་ལ་བརྟེན་ནས་སྒྲུབ་པ་ཡུན་རིང་མཛད།ཡུལ་ངམ་ཤོད་ཀྱི་ཆོས་རྗེ་ལོ་རས་པས། བྱང་གནམ་མཚོ་ཕྱུག་མོའི་མཚོ་དབུས་སུ། ལོ་གཅིག་གི་འཚོ་རྟེན་ལ་དཔོན་གཡོག་གཉིས་ཀྱིས་ལོ་བདུན་གྱེ་རྒྱགས་བྱས་སྒྲུབ་པ་མཛད་པ་དང་། ཁྱད་པར་དུ་རྗེ་བཙུན་མི་ལ་རས་ཆེན་དེ། བྲག་དཀར་རྟ་སོ་དབུ་མ་རྫོང་ན་བཞུགས་དུས་ན། བཀའ་གདམས་པའི་དགེ་བཤེས་ཤེར་སེང་བྱ་བ་དེ། བལ་པོར་རྟེན་མཆོད་བསྒྲུབ་པ་ལ་འོངས་ནས།ཀློང་མདའ་ནས་བལྟས་པས་བྲག་དཀར་ན་དུད་པ་སྔོ་ཁྱུག་བྱུང་བ་མཐོང་ནས་ལམ་འགྲུལ་ལ། ཡ་གིར་སུ་ཡོད་པ་ཡིན་དྲིས་པས།ཡ་གི་ན་གུང་ཐང་རྩ་བ་མི་ལ་ཤེར་རྒྱལ་གྱི་བུ་ཐོས་པ་དགའ་བྱ་བ་ཁུ་བོ་དང་ཡུལ་བ་ཐམས་ཅད་ཕུང་ལ་གཏོང་མཁན་དེ་ཡོད་པ་ཡིན་ཟེར། དགེ་བཤེས་ཀྱིས་ཡང་དྲིས་པ། འོ་ན་ཁོས་ད་ལྟ་དེར་ཅི་བྱེད་པ་ཡིན་བྱས་པས། ལམ་འགྲུལ་ལ་ལ་ན་རེ། སྡིག་བཤག་བྱེད་པ་ཡིན་ཟེར། ལ་ལ་ན་རེ། ད་དུང་ཡང་མཐུ་སྒྲུབ་པ་ཡིན་ཟེར།ཚོད་ལོངས་པ་མི་འདུག་ཟེར། དེར་དགེ་བཤེས་བལ་པོར་འགྲོ་བ་བཤོལ་ནས་བྲག་དཀར་ལ་ཕྱིན་པས། ཕུག་པའི་ནང་ན་མི་གཅེར་བུ་ལུས་ཐལ་སྐྱ་ཐུལ་ལེ་བ་ཞིག་འདུག་པས། དགེ་བཤེས་ཀྱིས་ཁྱེད་494

འདིར་ཅི་བྱེད་པ་ཡིན། འདིར་བསྡད་ནས་ཅི་ཙམ་སོང་བྱས་པས།མི་ལ་ན་རེ། སྐྱེ་ཤིའི་འཇིགས་པས་ཆོས་བྱེད་པ་ཡིན། འདིར་བསྡད་ནས་ལོ་བཅུ་གཅིག་ཙམ་སོང་ཟེར། དགེ་བཤེས་ཀྱི་བསམ་པ་ལ། འོ་ན་ཁོང་གིས་ངའི་སྣ་ལན་ཅིག་བྱེད་ཡོང་བསམས་ནས་ཡུག་ཙམ་བསྡད་པས། མི་ལ་ན་རེ། ཁྱེད་རང་བྲག་རྩ་ཕ་གིར་སོང་ལ་བཞུགས་མཛོད་ཟེར་བས། དགེ་བཤེས་བྲག་རྩར་ཕྱིན་ནས་བསྡད་པས། མི་ལའི་བསམ་པ་ལ། དགེ་བཤེས་ལ་ཁུར་པོ་ཆེན་པོ་འདུག་པས། ང་ལ་ཡང་བཟའ་རྒྱུ་འདྲ་སྟེར་རམ་བསམས་ནས་ཡོད་ཙ་ན། ཉིན་གཅིག་ན་དགེ་བཤེས་ན་རེ། སྒོམ་ཆེན་པ་འདིར་ཤོག་དང་། ངའི་མིག་ལ་རྡུལ་སོང་བ་ལེན་རོགས་གྱིས་ཟེར་བས།མི་ལ་ཕྱིན་ནས་ཁོང་གི་མིག་རྡུལ་བསལ་ནས་ཕུག་ལ་ཡར་བལྟས་པས། དགེ་བཤེས་ཀྱིས་རྫ་མ་ལ་ཟན་གཡོས་པ་དང་། སྐྱོ་ཚ་སྐོལ་བའི་ཟན་ཁ་ལེ་འདུག་པ། གཞན་ཡང་རྩམ་པ་དང་། མར་དང་།བུ་རམ་ཡང་འདུག་པས། མི་ལའི་བསམ་པ་ལ། དགེ་བཤེས་འདིས་ང་ལ་བཟའ་རྒྱུ་བྱིན་པའི་རིགས་སུ་མི་འདུག་པས། རྫ་མ་དེ་གཡར་ནས་བཀྲུས་ལ་འཐུང་དགོས། ཡུག་ཅིག་གིས་བཅུད་ལེན་དུ་འགྲོ་བར་འདུག་བསམས་ནས། ངའི་རྫ་མ་ཆག་པས་དགེ་བཤེས་ཀྱི་རྫ་མ་དེ་ཐེབས་ཤིག་གཡར་དགོས་གསུངས་པས། ཁོང་བའི་བསམ་པ་ལ། སྒོམ་ཆེན་པ་རི་ཁར་ཡུན་རིང་བསྡད་པ་གཙང་495

སྦྲ་ཆེ་བ་ཡིན་པས་རྫ་མ་བཀྲུས་ནས་གཏད་དགོས་བསམས་ནས།ཉིད་ཅག་ཡུག་ཙམ་ཕར་བཞུད་དང་། དེ་ནས་ངས་སྐད་ཅིག་བཏང་ཙམ་ན་རྫ་མ་ལེན་དུ་བྱོན་ཟེར་བས མི་ལའི་བསམ་པ་ལ་རྫ་མ་གཡར་བྱས་པ་དེ་ལེགས། ང་ལ་ཟན་མར་ཅིག་དང་སྐྱོ་ཚ་ཞིག་སྟེར་བར་འདུག དེ་ཡང་ཟན་དང་སྐྱོ་ཚ་སྦགས་ནས་ཟ་བུ་རམ་ལ་བཅུད་བྱེད། མར་ལ་སྐུ་མཉེ་བྱེད་བསམས་ཏེ་དགའ་ནས་ཡོད་ཙ་ན། དགེ་བཤེས་ཀྱི་རྫ་མ་ལེན་དུ་བྱོན་ཟེར་བས་ཕྱིན་ཙ་ན།རྫ་མ་བཀྲུས་ནས་གཙང་སང་ངེ་གཏད་དུ་བྱུང་བས། དེར་མི་ལ་ངོ་ནག་ཏིང་བྱས་ནས། ད་རྫ་མ་མི་དགོས་ཟེར་ནས་སོང་། འདི་ལ་ནི་བླ་མ་རྗེ་བཙུན་ཆེན་པོ་དཔལ་ལྡན་བཞད་པའི་རྡོ་རྗེ་དུས་་་་ཕྱིས་ཀྱང་ཡང་ཡང་དེའི་ཉིན་མོ་ལས་ཡི་མུག་པ་མ་བྱུང་གསུངས་སྐད། དེ་ནས་དགེ་བཤེས་རྒྱགས་ཟད་ནས་ཡུལ་དུ་ཕྱིན་ཏེ། གླེ་གླེང་ལ་ཞོར་འཕྲོས་བྱུང་བས། སྐ་སྐྱོངས་པ་མཁན་པོ་ན་རེ། སྒོམ་ཆེན་དེ་རྒྱགས་མེད་ཕོངས་པ་ཞིག་ཡོད་པ་མིན་ནམ། ཁྱེད་ཀྱིས་རྫ་མ་ལེན་ཤོག་བྱས་དུས་ལག་ན་ཅི་འདུག་གསུངས། ལག་ན་ཕོར་གོག་སྟོང་པ་ཞིག་འདུག་ཞུས་པས། འོ་དེ་ཡིན་སྒྲུབ་པ་པོ་རྒྱགས་མེད་ཅིག་ཡིན་པར་འདུག་པས། ད་མྱུར་པོར་བསྙེན་བཀུར་བཟང་པོ་ཁྱེར་ལ་སོང་། ཆོས་ཀྱང་ཞུས་གསུངས་ནས། ཡང་བྲག་དཀར་དུ་ཆ་རྐྱེན་བཟང་པོ་ཁྱེར་ནས་ཕྱིན་པ་དང་། ཁོང་རྣམས་496

སླེབ་པའི་ཟླ་བ་གཅིག་གི་སྔོན་ཙམ་ལ་རྗེ་བཙུན་གྲུབ་པ་ཐོབ་ནས་གཉའ་ནང་ཕྱོགས་སུ་གཤེགས་ཚར་འདུག་ཟེར། དུས་ཕྱིས་ཞབས་ལ་གཏུགས་ནས་ཆོས་ཞུས་པས་གྲུབ་ཐོབ་ཆེན་པོ་ལི་ཁོར་བྱར་རུ་ཡིན་སྐད། གཏམ་རྒྱུད་འདི་རྣམས་གསན་དུས་ཀྱུ་ར་རིན་པོ་ཆེ་འབྲི་གུང་བས་སྤྱན་ཆབ་དཔག་ཏུ་མེད་པ་བྱོན་སྐད་དོ། །དུས་ཕྱིས་ཀྱང་འབྲི་གུང་བའི་ཞལ་ནས། རི་བ་རྣམས་ལ་ཁྱེད་ཚོ་རི་ལ་འགྲོ་བ་རྣམས་ཀྱིས་ཕུག་སྟོན་རེ་གྱིས་ལ་འཚོ་བ་མཉམ་པོར་ཟོ་ཞིག ལ་ལ་ཕྱུག་པོ། ལ་ལ་དབུལ་པོ་མ་བྱེད་ཅིག་གསུང་ནན་ཆེན་པོ་མཛད་པ་ཡིན་ཟེར། ད་ལྟ་ཡང་རི་བ་ཚོས་ཕུག་སྟོན་རེ་བྱེད་པ་གཏམ་རྒྱུད་འདིའི་རྗེས་སུ་འབྲངས་ནས་བྱེད་པ་ལགས་སོ། །ཡང་བྱ་ཞིག་གིས་ལུག་གི་སྲེ་ལོང་ཞིག་ཕུག་སྒོར་བསྐྱུར་ནས་སོང་བ་དེས་ཀྱང་ཟླ་བ་གསུམ་ཙམ་ཆུའི་དབལ་བསད་པས་ལུས་པོ་མཉེན་ལྕུག་གེ་སོང་སྐད། དེ་བཞིན་དུ་དཀའ་སྤྱད་སྙིང་རུས་ཀྱི་སྒོ་ནས་ཚེ་དང་སྒྲུབ་པ་བསྙམས་ནས་ད་ལྟ་འཆི་ཡང་ཉམས་་་་་་་་་དགའ་ཡལ་ལེ།ཤེས་པ་སྤྲོ་སེང་ངེ་། བག་དྲོ་འུར་རེ། བློ་བདེ་བོལ་ལེ་འཆི་བ་ཞིག་བྱ་དགོས་ཏེ། མ་ཅིག་རི་མའི་ཞལ་ནས། མི་ཞིག་འཆི་བ་ང་ལས་ཉམས་དགའ་བ་མེད། ངའི་འཆི་བ་འདི་ཀུན་དཔེར་ན་རི་ཆེན་པོའི་འོག་ནས་ཐར་པའི་ཚོད་ཡིན་གསུངས། དེ་497

འདྲ་དེས་དུཿ ཁ་འདོད་ཀྱང་མི་མྱོང་སྟེ། གླང་ཐང་པ་ཆེན་པོ་སྐུ་འདའ་རུ་འཆའ་ཙ་ན། ང་དམྱལ་བ་སྐྱེ་རུ་འདོད་ནས་སྙིང་ཐག་པས་སྨོན་ལམ་མང་པོ་བཏབ་པ་ཡིན་ཏེ། དེའི་སྨོན་ལམ་མི་འགྲུབ་པ་འདྲ། ད་ལྟ་ང་ལ་དག་པའི་སྣང་བ་འབའ་ཞིག་ལས། ཐ་མལ་གྱི་སྣང་བ་ཙམ་ཡང་མི་འདུག་གསུངས། ཞང་སྟོན་ཆོས་བླ་གྲོངས་ཁར་མགུར་གསུངས་པ། སྐྱབས་གནས་དཀོན་མཆོག་གསུམ་ལ་བློ་གཏད་བྱས། །རིན་ཆེན་བྱང་ཆུབ་མཆོག་ཏུ་སེམས་བསྒྱེད་ཅིང་། །ཟབ་ཡངས་ཆོས་ཀྱི་ངང་ལས་མ་གཡོས་བར། །འཆི་བ་འདི་ནི་བསོད་ནམས་བསགས་པ་ཡིན། །གསུངས། རྣལ་འབྱོར་གྱེ་དབང་ཕྱུག་འཆད་ཁ་བས་ཐུགས་ལེགས་པར་སྦྱངས་པས།བདག་པས་གཞན་གཅེས་ཀྱི་ཐུགས་རང་འདོད་ཀྱི་འཁྲི་བ་གཏན་ནས་མེད་པ་སྐྱེས་པའི་གདེང་ཐོབ་ཚེ། སྔོན་སྦྱངས་ལས་ཀྱི་འཕྲོ་སད་པས། །རང་གི་མོས་པ་མང་བའི་རྒྱུས། །སྡུག་བསྔལ་གཏམ་ངན་ཁྱད་བསད་ནས། །བདག་འཛིན་འདུལ་བའི་གདམས་ངག་ཞུས། །ད་ནི་ཤི་ཡང་མི་འགྱོད་དོ། །གསུངས། དེ་བཞིན་དུ་མདོ་སྨད་ཕྱོགས་ཀྱི་རྗེ་བཙུན་དཔལ་ལྡན་བཀྲ་ཤིས་ཀྱི་ཞལ་ནས། ང་དང་པོ་འཆི་བ་འཇིགས་ནས་ཐོས་པ་བཙལ། །བར་དུ་འཆི་བྲོད་དགོས་སྙམ་ཉམས་ལེན་བྱས། །ཐ་མ་འཆི་རྒྱུ་མེད་པར་ཉལ་ནས་བསྡད། །རྒད་པོ་ང་ཡི་བྱ་བ་ཚར་ནས་གདའ། །གསུངས་པ་དེ་ལྟ་498

བུ་ཞིག་བྱ་དགོས། མཇུག་ཏུ་དེ་ལྟར་ཉམས་སུ་བླངས་པའི་དགེ་ཚོགས་རྣམས་རང་གཞན་གྱི་གནས་སྐབས་དང་མཐར་ཐུག་གི་་་་་འདོད་པའི་དོན་ཐམས་ཅད་ཡིད་བཞིན་དུ་འགྲུབ་པའི་ཕྱིར་་་་་་་་འདུན་པ་དྲག་པོས་བསྔོ་བ་སྨོན་ལམ་བྱ་དགོས་ཏེ། བསོད་ནམས་དམ་པའི་མདོ་ལས། མི་ལུས་ཐོབ་པའི་དུས་འདིར་དགེ་བ་ཆུང་ངུ་ནས་བསག་དགོས། དེ་ཡང་བསྔོ་དགོས། མ་བསྔོས་པའི་རྫས་རྣམས་ནི་བྱེ་ཚན་ལ་ཆུ་ཐིགས་བརྒྱབ་ན་མྱུར་དུ་བསྐམ་པ་དང་་་་་འདྲ། བསྔོ་བ་བྱས་པའི་ཕན་ཡོན་ནི། རྒྱ་མཚོ་ཆེན་པོར་ཆུ་ཐིགས་ཤིག་བླུགས་ན་ཆུ་དེ་མི་ཟད་ཅིང་སླར་འཕེལ་བར་འགྱུར་བ་དང་འདྲ་གསུངས། ་སྔོན་དེ་བཞིན་གཤེགས་པ་རིན་ཆེན་སྙིང་པོ་ལ། རྒྱལ་བོ་རྩིབས་ཀྱི་མུ་ཁྱུད་འཁོར་བཅས་ཀྱིས་བསྙེན་བཀུར་དཔག་མེད་་་་་བྱས་ནས། དགེ་བའི་རྩ་བ་བླ་ན་མེད་པའི་བྱང་ཆུབ་ཏུ་བསྔོར་བཅུག་པས། དེ་བཞིན་གཤེགས་པ་འོད་དཔག་མེད་དུ་གྱུར། དེ་བཞིན་གཤེགས་པ་འབྲུག་སྒྲ་དབྱངས་ཀྱི་རྒྱལ་པོ་ལ། འཁོར་ལོས་བསྒྱུར་བའི་རྒྱལ་པོ་ནམ་མཁས་བསྙེན་བཀུར་དཔག་མེད་མཛད་ནས་དེ་བཞིན་གཤེགས་པ་ཞིང་གཞན་དུ་གཤེགས་པ་དང་། དགེ་བའི་རྩ་བ་གང་དུ་བསྔོ་ཇེ་ཚོམ་དུ་གྱུར་པ་ན། དེ་བཞིན་གཤེགས་པ་དེས་སྤྲུལ་པ་ཞིག་བཏང་སྟེ། དགེ་བའི་རྩ་བ་རྫོགས་པའི་བྱང་499

ཆུབ་ཏུ་བསྔོར་བཅུག་པས། རྗེ་བཙུན་འཇམ་པའི་དབྱངས་སུ་གྱུར། སྔོན་ཡུལ་དབུས་ཀྱི་རྒྱལ་པོ་གོས་སྦྱིན་གྱེས། སངས་རྒྱས་རིན་ཆེན་གཙུག་ཏོར་ཅན་འཁོར་བཅས་ལ་བསྙེན་བཀུར་བྱས་་་་་ནས། དགེ་བའི་རྩ་བ་འཁོར་ལོས་བསྒྱུར་བའི་རྒྱལ་པོ་ཐོབ་པར་བསྔོས་ནས་དུང་ཕུལ་བས། འཁོར་ལོས་བསྒྱུར་བའི་རྒྱལ་པོ་དུང་དུ་འགྱུར་བར་ལུང་བསྟན་པ་དང་། མཐའི་རྒྱལ་པོ་ནོར་ལྡན་གྱིས་སངས་རྒྱས་རིན་ཆེན་གཙུག་ཏོར་ཅན་འཁོར་བཅས་ལ་བསྙེན་་་་་བཀུར་ནས་དགེ་བའི་རྩ་བ་རྫོགས་པའི་བྱང་ཆུབ་ཏུ་བསྔོས་ནས།བཅོམ་ལྡན་འདས་མགོན་པོ་བྱམས་པར་འགྱུར་བར་ལུང་བསྟན་པ་བྱུང་། སྔོན་སངས་རྒྱས་བཅོམ་ལྡན་འདས་ཡངས་པའི་གྲོང་ཁྱེར་ན་བཞུགས་དུས། ཡུལ་མི་རྣམས་ཀྱིས་ཆོས་སྟོན་དྲངས་པའི་དགེ་བ་རྣམས། ཁོང་རྣམས་ཀྱི་ཕ་མེས་ཡི་དྭགས་སུ་སྐྱེས་པ་རྣམས་ཀྱི་དོན་དུ་བསྔོས་པས། ཡི་དྭགས་རྣམས་དེ་ཉིད་དུ་ཚེ་འཕོས་ནས་སུམ་ཅུ་རྩ་གསུམ་གྱི་ལྷ་གནས་སུ་སྐྱེས། སྔོན་གྲོང་ཁྱེར་རྡོ་ཅན་གྱེ་བཤན་པ་དང་སྨད་འཚོང་མ་སོགས་དམྱལ་བར་སྐྱེས་ནས་སྡུག་་་་བསྔལ་མྱོང་བ་རྣམས་ཀྱི་དོན་དུ་ཡུལ་ན་ཡོད་པའི་བུ་དང་བུ་མོ་་་་རྣམས་ཀྱིས་ཁོང་རྣམས་ཀྱིས་བསགས་པའི་ཟས་ནོར་གྱི་སྟེང་ནས།འཕགས་པ་ཀཱ་ཏྱཱ་ཡ་ན་ལ་བསོད་སྙོམས་ཕུལ། འཕགས་པས་ཀྱང་བསྔོ་བ་མཛད་པས། དེ་དག་རྣམས་དམྱལ་བ་ནས་ཐར་པར་གྱུར།500

སྔོན་དབུལ་མོ་གཉེན་དགའ་མོས། མར་བསླངས་ནས་གྱོ་རིལ་ཞིག་གི་ནང་དུ་མར་མེ་ཆུང་ངུ་ཞིག་སྦར་ནས། སངས་རྒྱས་བཅོམ་ལྡན་འདས་ཀྱི་སྤྱན་སྔར་ཕུལ་བས། དགེ་བའི་རྩ་བ་འདིས་སྐྱེ་དགུའི་ཚེ་ལོ་བརྒྱ་ཐུབ་པ་ན། འཇིག་རྟེན་དུ་སྟོན་པ་ཤཱཀྱ་ཐུབ་པ་ཇི་ལྟ་བ་དེ་བཞིན་དུ་བདག་ཀྱང་འགྱུར་བར་ཤོག་ཅིག་ཅེས་སྨོན་ལམ་བཏབ་པས། སངས་རྒྱས་ཀྱིས་ཀུན་དགའ་བོ་ལ། བུ་མོ་འདི་ནི་མ་འོངས་པའི་དུས་ན་སངས་རྒྱས་མར་མེ་འོད་ཅེས་བྱ་བ་་་་་་་་དབང་བཅུ་དང་ལྡན་པར་འགྱུར་རོ་ཞེས་ལུང་བསྟན་པ་བྱུང་།སྔོན་སངས་རྒྱས་འཇིག་རྟེན་དབང་ཕྱུག་རྒྱལ་པོའི་དྲུང་དུ། དགེ་སློང་ཆོས་ཀྱི་འབྱུང་གནས་ཀྱིས་རང་གི་སངས་རྒྱས་ཀྱི་ཞིང་་་་་་་་་་ཁམས་བཟུང་བ་ཇི་བཞིན་དུ་བདག་ཀྱང་སྨོན་ལམ་འདེབས་ཀྱིས་འགྲུབ་པར་གྱུར་ཅིག་ཅེས་བརྗོད་པས། བདེ་བ་ཅན་གྱེ་ཞིང་ཁམས་གྲུབ་པར་གྱུར། སྔོན་མུ་ལྟོ་བའི་དཔོན་ཞིག་གིས་འཕགས་པ་རང་སངས་རྒྱས་ཤིག་ལ་སྣུམ་འཁུར་ཞིག་ཕུལ་ནས། དགེ་བའི་རྩ་བ་འདིས་བདག་མིའི་རྒྱལ་པོར་གྱུར་ཏེ། འདི་བའི་ཁྱད་དུ་འཕགས་པའི་སྟོན་པ་ལ་བསྙེན་བཀུར་བར་ཤོག་ཅེས་སྨོན་ལམ་་་་བཏབ་པས། ཤཱཀྱའི་རྒྱལ་པོ་བཟང་ལྡན་དུ་གྱུར་ནས། སངས་རྒྱས་འཁོར་བཅས་ལ་བསྙེན་བཀུར་རྒྱ་ཆེན་པོ་བྱས་སོ། །སྔོན་ཡུལ་མི་ཞིག་གིས་སངས་རྒྱས་འོད་སྲུངས་ཀྱི་མཆོད་རྟེན་གྱེ་གླང་པོའི་་་་་་་501

གཟུགས་ཞིག་པ་བཅོས་ཤིང་ལྡོང་རོས་ཀྱིས་བསྐུས་ཏེ་སྨོན་ལམ་་་་བཏབ་པས། ཚེ་རབས་ཐམས་ཅད་དུ་གཟུགས་བཟང་ཞིང་ལོངས་སྤྱོད་ཆེ་བ་དང་། གསེར་གྱི་གླང་པོ་རྟག་ཏུ་ཡོད་པར་གྱུར།སྔོན་པདྨའི་མིག་གིས་སངས་རྒྱས་ཀྱི་མཆོད་རྟེན་ལ། རིན་པོ་ཆེ་མཐོན་ཀ་གཅིག་ཕུལ་བས། བསྐལ་པ་དགུ་བཅུ་རྩ་གཅིག་གི་བར་དུ་འབྱོར་པ་ཆེ་བར་གྱུར། འབྲས་བུ་ཐོབ་པའི་སྨོན་ལམ་བཏབ་པས་དགྲ་བཅོམ་པར་གྱུར། རྒྱལ་པོ་ཀ་པི་ནས་སངས་རྒྱས་འོད་སྲུངས་ཀྱི་མཆོད་རྟེན་ལ་ཞིག་གསོ་བྱས་པས་ཚེ་རབས་ཐམས་་་་་་་ཅད་དུ་ཕུན་སུམ་ཚོགས་པ་ཐམས་ཅད་ཐོབ་ཅིང་། དད་པ་དང་སྨོན་ལམ་གྱེ་མཐུས་དགྲ་བཅོམ་པའི་གོ་འཕང་ཐོབ་པར་གྱུར།དེས་ན་བསགས་པའི་དགེ་ཚོགས་རྣམས། རང་གཞན་སེམས་ཅན་ཐམས་ཅད་གནས་སྐབས་བདེ་ཞིང་མཐར་ཐུག་སངས་རྒྱས་ཀྱི་གོ་འཕང་མྱུར་དུ་ཐོབ་པའི་རྒྱུ་རུ་དམིགས་ནས་བསྔོ་བ་དང་་་་་སྨོན་ལམ་གྱེ་རྒྱས་འདེབས་བྱེད་ཚུལ་ནི། མགོན་པོ་ཀླུ་སྒྲུབ་ཀྱི་གསུང་འདི་ལྟར་བྱ་སྟེ། དེ་ལྟར་བགྱིས་པའི་བསོད་ནམས་དང་། །བདག་གིས་བགྱིས་དང་མ་བགྱིས་གང་། །དེས་ནི་སེམས་ཅན་ཐམས་ཅད་ཀྱང་། །བླ་མེད་བྱང་ཆུབ་སེམས་ལྡན་ཤོག །སེམས་ཅན་ཐམས་ཅད་དྲི་མེད་དབང་། །ཡོངས་རྫོགས་མི་ཁོམ་ཀུན་འདས་ཤིང་། །སྤྱོད་པ་རང་དབང་ཡོད་པ་དང་། །འཚོ་བ་བཟང་502

དང་ལྡན་པར་ཤོག །ལུས་ཅན་དག་ནི་ཐམས་ཅད་ཀྱང་། །ལག་ན་རིན་ཆེན་ཉིད་ལྡན་ཞིང་། །ཡོ་བྱད་ཐམས་ཅད་མཐའ་ཡས་པ །འཁོར་བ་སྲིད་དུ་མི་ཟད་ཤོག །བུད་མེད་ཐམས་ཅད་དུས་ཀུན་ཏུ། །སྐྱེས་མཆོག་ཉིད་དུ་འགྱུར་བར་ཤོག །ལུས་ཅན་ཐམས་ཅད་རིག་པ་དང་། །རྐང་བར་ལྡན་པ་ཉིད་དུ་ཤོག །ལུས་ཅན་ཁ་དོག་ལྡན་པ་དང་། །གཟུགས་བཟང་གཟི་བརྗིད་ཆེ་བ་དང་། །ལྟ་ན་སྡུག་ཅིང་ནད་མེད་དང་། །སྟོབས་ཆེན་ཚེ་དང་ལྡན་པར་ཤོག །ཐམས་ཅད་ཐབས་ལ་མཁས་གྱུར་ཏེ། །སྡུག་བསྔལ་ཀུན་ལས་ཐར་པ་དང་། །དཀོན་མཆོག་གསུམ་ལ་གཞོལ་བ་དང་། །སངས་རྒྱས་ཆོས་ནོར་ཆེར་ལྡན་ཤོག །བྱམས་དང་སྙིང་རྗེ་དགའ་བ་དང་། །ཉོན་མོངས་བཏང་སྙོམས་གནས་པ་དང་། །སྦྱིན་དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་ཤེས་རབ་ཀྱིས་བརྒྱན་ཅིང་། །ཚོགས་རྣམས་ཐམས་ཅད་ཡོངས་རྫོགས་ཏེ། །མཚན་དང་དཔེ་བྱད་གསལ་བ་དང་། །བསམ་གྱིས་མི་ཁྱབ་ས་བཅུ་དག །རྒྱུན་མི་འཆད་པར་བགྲོད་པར་ཤོག །བདག་ཀྱང་ཡོན་ཏན་དེ་དག་དང་། །གཞན་ཀུན་གྱིས་ཀྱང་བརྒྱན་ལྡན་ཏེ། །ཉེས་པ་ཀུན་ལས་གྲོལ་བ་དང་། །སེམས་ཅན་ཀུན་མཆོག་བྱམས་པ་དང་། །སེམས་ཅན་ཀུན་གྱེ་བསམ་པ་དང་། །དགེ་བ་ཐམས་ཅད་རྫོགས་བགྱིད་ཅིང་། །རྟག་ཏུ་ལུས་ཅན་ཐམས་ཅད་ཀྱི། །སྡུག་བསྔལ་སེལ་བར་503

བགྱིད་པར་ཤོག །འཇིག་རྟེན་ཀུན་ན་སྐྱེ་བོ་གང་། །སུ་དག་འཇིགས་པས་སྐྱོ་བ་དེ། །བདག་གི་མིང་ཙམ་ཐོས་པས་ཀྱང་། །ཤིན་ཏུ་འཇིགས་པ་མེད་པར་ཤོག །བདག་ནི་མཐོང་དང་དྲན་པ་དང་། །མིང་ཙམ་ཐོས་པས་སྐྱེ་བོ་རྣམས། །རབ་དང་འཁྲུགས་མེད་རྣལ་མ་དང་། །རྫོགས་པའི་བྱང་ཆུབ་ངེས་པ་དང་། །ཚེ་རབས་ཀུན་ཏུ་རྗེས་འབྲང་བའི། །མངོན་ཤེས་ལྔ་པོ་ཐོབ་པར་ཤོག །སེམས་ཅན་ཀུན་ལ་རྣམ་ཀུན་ཏུ། །རྟག་ཏུ་ཕན་བདེ་བགྱིད་པར་ཤོག །འཇིག་རྟེན་ཀུན་ན་སྐྱེ་བོ་ཀུན། །སྡིག་པ་བྱེད་པ་འདོད་གྱུར་པ། །དེ་དག་ཐམས་ཅད་གནོད་མེད་པ། །རྟག་ཏུ་གཅིག་ཆར་བཟློག་གྱུར་ཅིག །ས་དང་ཆུ་དང་མེ་དང་རླུང་། །སྨན་དང་དགོན་པའི་ཤིང་བཞིན་དུ། །རྟག་ཏུ་སེམས་ཅན་ཐམས་ཅད་ཀྱིས། །རང་དགར་གེགས་མེད་སྤྱོད་པར་ཤོག །སེམས་ཅན་རྣམས་ལ་སྲོག་བཞིན་ཕངས། །དེ་དག་བདག་ལ་ཆེས་ཕངས་ཤོག །བདག་ལ་དེ་དག་སྡིག་སྨིན་ཅིང་། །བདག་དགེ་མ་ལུས་དེར་སྨིན་ཤོག །ཇི་སྲིད་སེམས་ཅན་འགའ་ཞིག་ཀྱང་། །གང་དུ་མ་གྲོལ་དེ་སྲིད་དུ། །དེ་ཕྱིར་བླ་ན་མེད་པ་ཡི། །བྱང་ཆུབ་ཐོབ་ཀྱང་གནས་གྱུར་ཅིག །ཅེས་པ་དང་། གཞན་ཡང་བཟང་སྤྱོད་དང་། སྤྱོད་འཇུག་སྨོན་ལམ་སོགས་བསྔོ་སྨོན་གྱེ་རིགས་རྒྱ་གང་ཆེ་བྱའོ། །ཐུན་མཚམས་རྣམས་སུ་བྱམས་སྙིང་རྗེ་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་ཀྱི་504

གདམས་པ་བློ་སྦྱོང་གཞན་དང་། རྒྱལ་བའི་གསུང་རབ་དགོངས་འགྲེལ་རྣམ་ཐར་གསུང་མགུར་རྣམས་ལ་བལྟ་ཞིང་། བསྟན་དང་འགྲོ་བ་ཡོངས་ལ་ཡང་དངོས་སམ་བརྒྱུད་ནས་ཕན་གང་ཐོགས་ལ་འབད་ཅིང་། མདོར་ན་ཚེ་འདི་ཉིད་ལ་རང་གཞན་གྱི་དོན་གཉིས་ལྷུན་གྱེས་འགྲུབ་པ་ཞིག་བྱའོ།།སྨྲས་པ། ཉེ་རིང་མེད་པར་སེམས་ཅན་ཀུན་གྱི་སྐྱིད་སྡུག་ལེགས་ཉེས་ས་ལེར་མཁྱེན། །ཕྱོགས་རིས་མེད་པར་འགྲོ་ལ་བརྩེ་བའི་མཉམ་མེད་ཤཱཀྱའི་རྒྱལ་པོ་དེ། །སྐྱོ་ངལ་མེད་པར་སླར་ཡང་བདག་ཅག་སྣང་ངོར་དགེ་བའི་བཤེས་སུ་སྤྲུལ། །སྦ་གསང་མེད་པར་ཟབ་རྒྱས་ཆོས་སྟོན་སྐུ་དྲིན་ཅན་ཁྱོད་གཙུག་ན་མཛེས། །མཚན་ལྡན་བླ་མ་སྨན་པའི་རྒྱལ་པོ་ཡིས། །བྱང་ཆུབ་སེམས་ཀྱི་སྨན་མཆོག་གནང་བ་དེ། །འཐུངས་པས་ཉོན་མོངས་ནད་ལས་གྲོལ་བའི་མོད། །སྐུ་དྲིན་བསམས་ཀྱིན་ལེགས་བཤད་མཆོད་སྤྲིན་སྤྲོ། །བྱམས་དང་སྙིང་རྗེ་བྱང་ཆུབ་སེམས་གཉིས་པོ། །མཉམ་རྗེས་གཉིས་ཀྱི་སྒོ་ནས་ལེགས་སྦྱངས་ན། །སྙིགས་མའི་དུས་འདིར་རྐྱེན་ངན་ཅི་བྱུང་ཡང་། །བྱང་ཆུབ་སེམས་གཉིས་འཕེལ་བའི་གྲོགས་སུ་འགྱུར། །ཀུན་གྱེ་སྲོག་ལ་གནོད་པའི་དུག་གི་ཆུ། །སྨན་དུ་སྒྱུར་བྱེད་བདུད་རྩི་ལྟ་བུ་ཡི། །བླ་མ་གསེར་གླིང་བ་ཡི་མན་ངག་འདི། །མན་ངག་གཞན་ལས་ཁྱད་པར་འཕགས་པ་ཡིན། །དེ་ལྟར་ལེགས་505

པར་བློ་སྤྱོང་ཤེས་གྱུར་ན། །གྲོང་ཁྱེར་སྐྱིད་པའི་འབྱུང་གནས་ཞེས་བྱ་བ། །བློ་སྦྱོང་སྒོམ་པའི་ལུས་འདིར་ཟེར་བ་ཡིན། །སྲིད་ཞིའི་བདེ་སྐྱིད་ཐམས་ཅད་འདི་ལས་འབྱུང་། །བློ་སྦྱོང་རིན་ཆེན་ཆེ་ཆུང་མང་མཆིས་ཀྱང་། །ནང་ནས་ཚིག་དོན་དག་གསལ་འོད་འབར་བའི། །བློ་སྦྱོང་དོན་བདུན་ཡིད་བཞིན་ནོར་བུ་འདི། །ཆོས་མཛད་གཞོན་ནུའི་སྤྱི་བོའི་རྒྱན་དུ་མཛེས། །ལུང་རིགས་ནོར་བུ་བྱེ་བས་ཡོངས་གང་གཞུང་ལུགས་རབ་འབྱམས་རྒྱ་མཚོ་ནས། །ལེགས་འོངས་ངོ་མཚར་གཏམ་རྒྱུད་གསུང་སྒོས་གཟི་བརྗིད་འོད་སྟོང་ཕྱོགས་བརྒྱར་འཕྲོ། །རིས་མེད་སྐལ་བཟང་གདུལ་བྱའི་བློ་གྲོས་པདྨོ་ཐམས་ཅད་ཁ་འབྱེད་པའི། །སྔར་མེད་ལེགས་བཤད་ཉི་མ་མཆོག་འདི་གསར་དུ་ཤར་ལ་ད་ལྟོས་ཤིག །དངོས་བརྒྱུད་བླ་མ་རྣམས་ཀྱི་བཀའ་དྲིན་ལས། །རྙེད་པའི་བློ་སྦྱོང་གདམས་པ་ཟབ་མོ་འདི། །རྣལ་འབྱོར་རང་གི་སེམས་ལ་གོམས་ཕྱིར་དང་། །སྐལ་བཟང་གཞན་ལའང་ཕན་ཕྱིར་བཤད་པ་ལགས། །བྱིས་པ་ཆུང་ངུས་རྒན་པོས་བཤད་པའི་གཏམ། །གོ་ནས་གང་ཤེས་གཞན་ལ་སྒྲོགས་པའི་ཚེ། །རེ་གཉིས་ནོར་ནས་འཁྲུལ་ཚིག་སྨྲ་ན་ཡང་། །ཕ་མས་གོ་ཚེ་ཁོང་ཁྲོ་མི་སྐྱེ་ལྟར། །བླུན་པོ་བདག་གིས་རྒྱལ་བ་སྲས་བཅས་གསུང་། །འགའ་ཞིག་གོ་ནས་གང་ཤེས་བཤད་པ་ཡིན། །ནང་གི་ཚིག་དོན་རེ་གཉིས་ནོར་སོང་ཡང་། །མཁས་པས་མཁྱེན་506

ཚེ་མ་ཁྲེལ་ཆོས་བཞིན་འཆོས། །ལེགས་པར་བཤད་པའི་དགེ་ཚོགས་འགྲོ་ཀུན་གྱེས། །བྱང་ཆུབ་སེམས་ཉིད་འབྱོང་བའི་རྒྱུ་རུ་བསྔོ། །བདག་ཀྱང་དེང་ནས་ཚེ་རབས་ཐམས་ཅད་དུ། །བྱང་ཆུབ་སེམས་དང་ནམ་ཡང་མི་འབྲལ་ཤོག །གནམ་ལ་དྲི་མེད་འོད་གསལ་ཉི་ཟླ་གཟའ་སྐར་ཚོགས་རྣམས་ནམ་འཆར་དང་། །ས་ལ་གཡོ་མེད་རི་རབ་ལྷུན་པོ་གླིང་བཞི་གླིང་ཕྲན་ནམ་གནས་བར། །སྙན་བརྒྱུད་དྲི་མེད་བྱང་ཆུབ་སེམས་ཀྱི་གདམས་པ་ཟབ་མོ་འདི་ཉིད་ཀྱང་། །ནམ་ཡང་ཉམས་མེད་ས་འདིར་གནས་ནས་བསྟན་འགྲོ་ཡོངས་ལ་ཕན་ཐོགས་ཤོག །འདི་ཉིད་མཐོང་ཐོས་དྲན་རེག་སྐྱེ་བོ་ཡིས། །བདག་པས་གཞན་གཅེས་བྱང་ཆུབ་སེམས་ཀྱི་སྒོས། །ཁེ་དང་རྒྱལ་ཁ་གཞན་ལ་སྟེར་ནུས་ཤིང་། །གྱོང་དང་ཕམ་ཁ་རང་གིས་ལེན་པར་ཤོག །གང་དུ་ཁྱེར་ཀྱང་ལམ་ལ་བར་ཆད་མེད། །གང་ལ་བཞག་ཀྱང་ས་དེར་ལོ་ཕྱུགས་ལེགས། །གང་གིས་མཆོད་བསྟོད་བཀུར་བ་ཐམས་ཅད་ཀྱིས། །གང་བསམས་དོན་ཀུན་འགྲུབ་པའི་བཀྲ་ཤིས་ཤོག །ཅེས་བློ་སྦྱོང་དོན་བདུན་མ་དང་འབྲེལ་བའི་ཆོས་ཀྱི་གཏམ་རྒྱལ་སྲས་སྤྲུལ་པའི་གླེགས་བམ་ཞེས་བྱ་བ་འདི་ནི། ལུང་རྟོགས་ཡོན་ཏན་དུ་མ་དང་ལྡན་པའི་བླ་མ་སྐལ་ལྡན་རང་གྲོལ། བྱང་ཆུབ་སེམས་གཉིས་འབྱོངས་པའི་བླ་མ་སྦྱིན་པ་ནོར་བུ། མཁས་བཙུན་བཟང་གསུམ་འཛོམས་པའི་ཕུག་507

བྲག་མཁན་པོ་དང་། བླ་མ་ཡེ་ཤེས་དབང་ཕྱུག འཕགས་ནོར་བདུན་གྱེས་ཕྱུག་པའི་བྲག་དམར་བླ་མ་དང་། བླ་མ་ཚུལ་ཁྲིམས།དབེན་པར་སྒྲུབ་ལ་གཞོལ་བའི་རྡོ་རྗེ་སློབ་དཔོན་དང་། རྫོགས་ཆེན་པ། དད་གཏོང་བློ་གྲོས་ཆེ་བའི་བློ་བཟང་དར་རྒྱས་དང་།དགེ་སློང་རབ་འབྱོར། རྟོགས་ལྡན་ནམ་མཁའི་རྣལ་འབྱོར། བླ་མ་འཇམ་དབྱངས་དང་། ལོ་ཆེན་པ། ཕྱོགས་མེད་རི་ཁྲོད་འགྲིམ་པའི་ལ་ཞིང་གྲུབ་ཆེན་དང་། གང་ཤར་རང་གྲོལ། བསླབ་གསུམ་རྒྱན་གྱིས་མཛེས་པའི་ལ་དྭགས་མཁན་པོ་དང་། ཕྱག་མཛོད་སྐལ་བཟང་། ཚེ་འདི་བློས་བཏང་སློབ་མ་མཁས་པ་དང་། ཀུན་དགའ་ཉི་མ། གཞན་ཡང་ཆོས་བཞིན་མཛད་པའི་ཨུ་རྒྱན་དང་། མདོ་སྔགས་བསྟན་འཛིན། སྐལ་བཟང་ཚུལ་ཁྲིམས། ཡོན་ཏན་རྒྱ་མཚོ།བློ་བཟང་ནོར་བུ། བསྟན་འཛིན་ཉི་མ། བསྟན་འཛིན་ཟླ་བ།རྒྱལ་སྲས་བཟང་པོ། འབྲེལ་ཚད་དོན་ལྡན་སོགས་བྱང་ཆུབ་ཀྱི་སེམས་གཉིས་ལ་བློ་འབྱོངས་པའི་སྐལ་བཟང་ལས་འཕྲོ་ཅན་གྱི་་་་སློབ་མ་བརྒྱ་ཕྲག་དུ་མས། འདི་ལྟ་བུའི་ཟབ་མོའི་གདམས་པ་ཞིག་དགོས་ཞེས་ཡང་ཡང་བསྐུལ་བའི་ངོར། རང་གཞན་ལ་ཕན་དུ་རེ་བའི་བློས། ཕྱོགས་མེད་ཀྱི་རྒྱལ་ཁམས་དང་། ངེས་མེད་ཀྱི་རི་ཁྲོད་ཉམས་དགའ་རྣམས་འགྲིམ་པའི་རྣལ་འབྱོར་ཞབས་དཀར་བས།བཀའ་བརྒྱུད་གོང་མའི་གདན་ས། ལྷ་དང་དྲང་སྲོང་བཞུགས་508

གནས། མ་དང་མཁའ་འགྲོའི་དོ་ར། འདུ་འཛི་གྲོང་གི་ཕ་རོལ།གཡའ་དང་གངས་ཀྱི་འདབས་རོལ། སྤྲིན་དང་ན་བུན་རྒྱུན་དུ་འཁྲིགས་པའི་འབྲོག་ལ་ཕྱི་གངས་ཀྱི་ར་བའི་དབེན་གནས་བདུད་འདུལ་ཕུག་མོ་ཆེ་ནས་སྦྱར་བའོ།།སྨྲས་པ། རྒྱལ་བ་སྲས་དང་བཅས་པའི་ཐུགས་དམ་མཐིལ། །བླ་མ་གསེར་གླིང་པ་ནས་བརྒྱུད་པ་ཡི། །སྙན་བརྒྱུད་གདམས་པ་བློ་སྦྱོང་དོན་བདུན་མའི། །སྙིང་པོ་རྒྱལ་སྲས་སྤྲུལ་པའི་གླེགས་བམ་འདི། །ཕྱོགས་དུས་ཀུན་ཏུ་དར་ཞིང་རྒྱས་པའི་ཕྱིར། །རྒྱལ་བ་བློ་བཟང་གྲགས་པོ་འཁྲུངས་པའི་ཡུལ། །མདོ་ཁམས་སྨད་ཀྱི་རེབ་གོང་ས་ཡི་ཆ། །གནས་མཆོག་བཀྲ་ཤིས་འཁྱེལ་ནས་པར་དུ་གྲུབ། །འདིས་མཚོན་དགེ་བས་ཕན་བདེ་འབྱུང་བའི་གནས། །བྱམས་དང་སྙིང་རྗེ་བྱང་ཆུབ་སེམས་མཆོག་གི །གདམས་པ་ཡིད་བཞིན་ནོར་བུ་ལྟ་བུ་འདི། །ཕྱོགས་དུས་ཀུན་ཏུ་དར་ཞིང་རྒྱས་གྱུར་ཅིག །སརྦ་མངྒ་ལོ།།509

༄་ ། །ཡ་མཚན་སྤྲུལ་པའི་གླེགས་བམ་བཞུགས་སོ།།༄༅ ། །ན་མོ་གུ་རུ། ཉི་མ་འབུམ་ལས་གཟི་བརྗེད་འོད་འབར་བླ་མ་ཐུབ་པའི་དབང་པོ་རྗེ། །དེང་ནས་བཟུང་སྟེ་འབྲལ་བ་མེད་པར་བདག་གི་སྤྱི་བོའི་རྒྱན་དུ་བཞུགས། །འདྲེན་པ་མཉམ་མེད་སྟོན་པས་གསུངས་པའི་ཆོས་ཕུང་བརྒྱད་ཁྲི་བཞི་སྟོང་་་་་་་་་་་རྣམས། །རྩོལ་བ་མེད་པར་རྒྱུད་ལ་འཆར་བར་ཡང་དང་ཡང་དུ་བྱིན་གྱེས་རློབས། །ཤེས་རབ་མཁའ་ལས་ཡངས་པའི་ཡི་དམ་འཇམ་དབྱངས་སྙིང་གི་དབུས་སུ་བཞུགས། །མཁའ་ལྟར་ཆེ་ཞིང་གློག་ལྟར་མྱུར་བ་ཉི་མ་བཞིན་དུ་གསལ་ལ་དྭངས། །རྒྱ་མཚོའི་གཏིང་ལྟར་དཔག་པར་དཀའ་བའི་ཤེས་རབ་མཆོག་དེ་མྱུར་ཐོབ་ནས། །འཆད་རྩོད་རྩོམ་ལ་ཐོགས་མེད་དངོས་གྲུབ་གཏེར་ཁ་ནང་ནས་རྡོལ་དུ་གསོལ། །མཁའ་འགྲོའི་གཙོ་མོ་ལྟ་བས་མི་ངོམས་དབྱངས་ཅན་ལྷ་མོ་དགྱེས་འཛུམ་ཅན། །རབ་སྙན་པི་ཝང་སྒྲ་དང་ལྷན་དུ་གསུང་དབྱངས་སྙན་པོ་འབྱོན་བཞིན་དུ། །བདག་གི་མགྲིན་པའི་པདྨོར་བཞུགས་ལ་གཞན་གྱི་རྣར་སྙན་ཡིད་འབབ་ཀྱི། །ལེགས་བཤད་འདོམས་ལ་བར་ཆད་མེད་པར་སྨྲ་བར་སྙན་5་10

པའི་དཔལ་སྦྱིན་ཞིག །བླ་མ་དམ་པ་རྣམས་ཀྱིས་སྩལ་པའི་ཆོས་ཀྱི་གླེགས་བམ་རྣམས། །བདག་སེམས་གསལ་སྟོང་ཀུན་དགའ་ར་བར་གཅིག་ཀྱང་མ་ལུས་ཤོང་བ་མཚར། །ནང་ནས་ཡ་མཚན་སྤྲུལ་པའི་གླེགས་བམ་གཞན་ལ་ཕན་ཕྱིར་སྦྱིན་ལ་སྤྲོ། །ཤེས་རབ་ཆེ་ཞིང་དད་པ་ཅན་གྱེས་ནོར་བུ་བཞིན་དུ་གུས་པས་ལོངས། །ཞེས་ཚིགས་སུ་བཅད་པའི་དབྱངས་སྙན་པོས་སྔུན་བསུས་ནས་ལྷག་་་་་བསམ་དག་པའི་སྒོ་ནས་རང་གཞན་ལ་ཕན་པའི་གཏམ་འཆད་པ་ལ་འཇུག་པར་བྱའོ། །དེ་ཡང་སངས་རྒྱས་དང་བྱང་ཆུབ་སེམས་དཔའ་རྒྱ་བོད་ཀྱི་མཁས་གྲུབ་ཐམས་ཅད་ཀྱི་རྣམ་པར་ཐར་པ་དང་གསུང་བཞིན་དུ། སྤྱིར་འཁོར་བ་སྡུག་བསྔལ་གྱེ་རང་བཞིན། སྒོས་སུ་འདོད་ཡོན་ལྔ་སྡུག་བསྔལ་གྱེ་ལོངས་སྤྱོད། དེའི་ནང་ནས་ཀྱང་ལྟོ་གོས་བུད་མེད་གསུམ་སྡུག་བསྔལ་གྱི་འབྱུང་གནས། ཁྱད་པར་ལུས་འདི་སྡུག་བསྔལ་ཐམས་ཅད་འདྲེན་པའི་གཞི་མ་ཡིན་ཚུལ་ཞིབ་ ་ཏུ་བསམས་ནས། ལུས་ལོངས་སྤྱོད་གང་ལ་ཡང་ཆགས་ཞེན་སྤུ་ཙམ་ཡང་མེད་པར་འཕོངས་ཕྱིས་པའི་རྡོ་བཞིན་བསྐྱུར་ནས།ནག་ཅན་བཙོན་དོང་ནས་འབྲོས་པ་ལྟར། ཕ་ཡུལ་བདུད་ཀྱི་བཙོན་ར་ནས་བྲོས་ཏེ། རི་ཁྲོད་དབེན་པའི་གནས་སུ་སོང་ནས་རི་དྭགས་རྨས་མ་བཞིན་དུ་གཅིག་པུར་དམ་པའི་ཆོས་ཁོ་ན་ལ་་་་་་་་་511

འབད་དགོས་ཏེ། དེ་ཡི་རྒྱུ་མཚན་གང་ཡིན་ཞེ་ན། སྤྱིར་རང་གཞན་སེམས་ཅན་ཐམས་ཅད་ཚེ་འཁོར་བ་ཐོག་མ་མ་མཆིས་པ་ནས། ཐ་མ་ད་ལྟ་ལ་ཐུག་གི་བར་དུ། ཡང་དག་པའི་དོན་ལ་རྨོངས་པས་མ་རིག་པ་དང་། ལས་རྒྱུ་འབྲས་ཀྱི་དབྱེ་བ་ལ་རྨོངས་པས་མ་རིག་པ་གཉིས་སམ་གང་རུང་གི་དབང་དུ་སོང་། མ་རིག་པའི་དབང་གིས་ཆགས་སྡང་སོགས་ཉོན་མོངས་པ་ཐམས་ཅད་་་་་རྒྱས། ཉོན་མོངས་པའི་དབང་གིས་ལས་བཟང་ངན་སྣ་ཚོགས་པ་བསགས། ལས་ཀྱི་དབང་གིས་འཁོར་བ་མཐོ་དམན་གྱེ་གནས་རྣམས་བྱུང་། འགྲོ་བ་དྲུག་གམ་ལྷ་མིན་གྱེ་གཙོ་བོ་ཐགས་བཟང་རིས་་སོགས་ལྷའི་ཁོངས་དང་ཕལ་བ་རྣམས་དུད་འགྲོའི་ཁོངས་སུ་བསྡུས་པས་འགྲོ་བ་ལྔའི་ལུས་གང་ཡང་རུང་བ་བླངས། སྤྱི་མཐུན་ལ་འགྱུར་བའི་སྡུག་བསྔལ། སྡུག་བསྔལ་གྱི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ། བྱེ་བྲག་ཏུ་དམྱལ་བ་ཚ་གྲང་། ཡི་དྭགས་ལ་བཀྲེས་སྐོ་མ། དུད་འགྲོ་བཀོལ་སྤྱོད། མི་ལ་སྒྱེ་རྒ་ན་འཆི། ལྷ་མ་ཡིན་ལ་འཐབ་རྩོད། ལྷ་ལ་འཆི་འཕོ་ལྟུང་བའི་སྡུག་བསྔལ་བསམ་གྱིས་མི་ཁྱབ། དཔེར་ན་མེའི་དོང་ཆེན་པོ་ཚ་བའི་ངར་དང་ལྡན་པ་གཏིང་ཟབ་ལ་དཔངས་མཐོ་བ། རྒྱ་ཆེ་ལ་མུ་མེད་པ་འཇིགས་སུ་རུང་བའི་ནང་དུ་མི་མང་པོ་ལྷུང་ན། མཐོ་དམན་གང་དུ་ལྷུང་རུང་སྡུག་བསྔལ་གྱི་གནས། མེ་ནང་གི་མི་སུ་དང་འགྲོགས་ཀྱང་512

སྡུག་བསྔལ་གྱི་གྲོགས། མེ་མ་མུར་གང་ལ་ལོངས་སྤྱོད་ཀྱང་སྡུག་བསྔལ་གྱེ་ལོངས་སྤྱོད། འགྲོ་འདུག་འགུལ་སྐྱོད་སོགས་བྱ་བ་གང་བྱས་ཀྱང་སྡུག་བསྔལ་གྱི་རང་བཞིན་ལས་མ་འདས་པ་ལྟར། ལས་ཉོན་གྱི་དབང་གིས་འཁོར་བའི་གནས་འདིའི་མཐོ་དམན་གང་དུ་སྐྱེས་ཀྱང་སྡུག་བསྔལ་གྱི་གནས། སུ་དང་འགྲོགས་ཀྱང་སྡུག་བསྔལ་གྱི་གྲོགས། ཅི་ལ་ལོངས་སྤྱོད་ཀྱང་སྡུག་བསྔལ་གྱེ་ལོངས་སྤྱོད། བྱ་བ་ཅི་བྱས་ཀྱང་སྡུག་བསྔལ་སྒྲུབ་པའི་ཐབས་འབའ་ཞིག་ལས་མ་འདས། བདེ་བའི་གོ་སྐབས་སྐད་ཅིག་ཙམ་ཡང་མེད་དེ།རྒྱ་ཆེར་རོལ་པ་ལས། སྲིད་སྲེད་མ་རིག་དབང་གིས་སྒྱེ་བོ་རྣམས། །མི་དང་ལྷ་དང་ངན་སོང་རྣམ་གསུམ་པོ། །འགྲོ་བ་ལྔ་པོ་དག་ཏུ་མི་མཁས་འཁོར། །དཔེར་ན་རྫ་མཁན་འཁོར་ལོ་འཁོར་བ་བཞིན། །སྲིད་གསུམ་རྒ་དང་ནད་ཀྱི་སྡུག་བསྔལ་འབར། །འདི་ན་འཆི་མེ་རབ་འབར་མགོན་མེད་དེ། །སྲེད་ལས་བྱུང་ལ་འགྲོ་བ་རྟག་ཏུ་རྨོངས། །བུམ་པར་ཆུད་པའི་བུང་བ་འཁོར་བ་བཞིན། །ཞེས་དང་། དྲན་པ་ཉེར་བཞག་ལས། སེམས་ཅན་དམྱལ་བ་དམྱལ་མེས་ཉམས། །ཡི་དྭགས་བཀྲེས་ཤིང་སྐོམ་པས་ཉམས། །དུད་འགྲོ་གཅིག་ལ་གཅིག་ཟས་ཉམས། །མི་དགའ་འཚོ་བ་ཐུང་བས་ཉམས། །ལྷ་དག་བག་མེད་པ་ཡིས་ཉམས། །འཁོར་བ་ཁབ་ཀྱི་རྩེ་ཙམ་ལ། །བདེ་བ་ནམ་ཡང་ཡོད་མ་ཡིན། །གསུངས། སློབ་513

དཔོན་ཀླུ་སྒྲུབ་ཀྱིས། འཁོར་བ་དེ་འདྲ་ལགས་པས་ལྷ་མི་ད་ང་། །དམྱལ་བ་ཡི་དྭགས་དུད་འགྲོ་རྣམ་དག་ཏུ། །སྐྱེ་བ་བཟང་པོ་མ་ལགས་སྐྱེ་བ་ནི། །གནོད་པ་དུ་མའི་སྣོད་གྱུར་ལགས་མཁྱེན་མཛོད། །གསུངས། ཀློང་ཆེན་རབ་འབྱམས་པས། འཁོར་བ་རྒྱལ་པོའི་བཙོན་ར་འདྲ། །འཁྲུལ་སྣང་སྡུག་བསྔལ་དཔག་ཏུ་མེད། །ད་རེས་བདེ་ཆེན་བྱང་ཆུབ་གླིང་། །གཏན་གྱེ་འདུན་མ་བྱས་ན་འོང་། །གསུངས། སྒུ་གསུམ་དོན་ཐིག་ལས། རིགས་དྲུག་རྣམས་ལ་འགྱུར་དང་འདུ་བྱེད་དང་། །སྡུག་བསྔལ་སྡུག་བསྔལ་དག་གིས་མནར་བ་དག །ལེགས་པར་བརྟགས་ན་སྡུག་བསྔལ་ཕུང་པོ་སྟེ། །ལས་འབྲས་བླང་དོར་འབད་ཅིང་བརྩོན་པར་བྱ། །ད་ལན་རྒྱུ་རྐྱེན་རྟེན་འབྲེལ་འཛོམ་དུས་འདིར། །ཡང་གསང་རྡོ་རྗེ་ཐེག་པའི་སྒོར་ཞུགས་ཏེ། །བསྐྱེད་རྫོགས་ཟབ་མོའི་དོན་ལ་གཅིག་ཏུ་གཞོལ། །གསུངས།འཁོར་བའི་སྡུག་བསྔལ་ཐམས་ཅད་རྒྱས་པར་བཤད་ན་ལྕེ་་་་་བརྒྱར་སྤྲུལ་ནས། བསྐལ་པ་བྱེ་བར་བརྗོད་ཀྱང་རྫོགས་པའི་ཡུལ་ལས་འདས་ཏེ། ལྷོ་བྲག་མར་པས་རྗེ་མི་ལ་ལ། བུ་ཡིས་འཁོར་བའི་སྡུག་བསྔལ་སོམས། །འཁོར་བའི་རང་བཞིན་འདི་འདྲ་ཞེས། །བདག་གིས་ལྕེ་བརྒྱར་རབ་སྤྲུལ་ནས། །བསྐལ་པ་བྱེ་བ་བསམ་ཡས་སུ། །བཤད་ཀྱང་བརྗོད་ཀྱིས་མི་ལང་བས། །ངས་བཤད་དམ་ཆོས་514

ཆུད་མ་གསན། །ཞེས་གསུངས་སོ། །སྒོས་སུ་འདོད་ཡོན་ལྔ་ནི་སྡུག་བསྔལ་གྱེ་ལོངས་སྤྱོད་ཁོ་ན་ཡིན་ཏེ། དཔེར་ན་ལུས་ལ་ན་ཟུག་བསྐྱེད་པའི་དུག་དང་འདྲེས་པའི་ཟས་དེ་ལ་སྡུག་ཟས་མ་་་་་་་་་་་་་གཏོགས་སྐྱིད་ཟས་ཞེས་སུས་མི་སྨྲ་བ་བཞིན། སྡུག་བསྔལ་བསྐྱེད་པའི་འདོད་ཡོན་འདི་ལ་སྡུག་བསྔལ་གྱེ་ལོངས་སྤྱོད་མ་གཏོགས་་་་བདེ་བའི་ལོངས་སྤྱོད་སུས་ཟེར། སྡུག་བསྔལ་གྱེ་ལོངས་སྤྱོད་ཡིན་པའི་རྟགས་སུ་བཟའ་བཏུང་མང་པོ་ཟོས་རྒྱགས་ཆེས་ན་ན་ཚ་་་་་་ཟུག་རྔུ་བྱུང་འཆི་ལ་ཁད་བྱེད་པ་མཐོང་ཐོས་མངོན་གྱུར་དུ་་་་་་་་་འབྱུང་བ་ལ་ལྟོས། བདེ་བའི་རྒྱུ་ཡིན་ན་སྤྱད་ཀྱིན་བདེ་བ་ཆེར་འགྲོ་དགོས་ཀྱི་སྡུག་བསྔལ་ཞིག་བསྐྱེད་དོན་ག་ལ་ཡོད། དེ་ཅིའི་ཕྱིར་ཞེ་ན། འདོད་ཡོན་བདེ་བའི་རྒྱུ་ཡིན་པའི་ཕྱིར་རོ། །སྡུག་བསྔལ་བསྒྱེད་ན་སྡུག་བསྔལ་གྱེ་ལོངས་སྤྱོད། བདེ་བ་བསྐྱེད་ན་བདེ་བའི་ལོངས་སྤྱོད་ཅེས་སྨྲ་དགོས་ཀྱི། དེ་གཉིས་གོ་ལྡོག་ཏུ་བླུན་པོ་ཞིག་ཡིན་ན་མ་གཏོགས་མཁས་པ་སུ་ཞིག་གིས་སྨྲས། སྡུག་བསྔལ་གྱེ་ལོངས་སྤྱོད་ཡིན་ཞེས་བརྒྱ་སྨྲས་རུང་། ལྟོགས་ཡོད་དུས་རྩམ་པ་དང་ཤ་སོགས་ཟོས་ན་བདེ་ཆམ་མེ་འགྲོ་བར་འདུག་པས།བདེ་བ་ཞིག་ཀྱང་ཡོད་ཚོད་རེད་ཟེར་ན། དེ་ལྟོགས་པའི་སྡུག་་བསྔལ་ཆེན་པོ་འགགས་ནས། རྒྱགས་པའི་སྡུག་བསྔལ་གྱེ་མགོ་རྩོམ་དུ་ཡོད་པའི་བར་དེ་ལ་བདེ་བའི་མིང་བཏགས་པ་ཡིན་གྱི།515

དོན་གྱི་བདེ་བ་ཞིག་ཡིན་དོགས་མེད། དེའི་དུས་ན་རྒྱགས་པའི་སྡུག་བསྔལ་ཆུང་བས་ལྐོག་གྱུར་གྱེ་ཚུལ་དུ་མི་མངོན་པར་ཡོད། དེ་བཞིན་དུ་ཉི་མས་ཚ་དུས་བསིལ་གྲིབ་ཅིག་ཏུ་སོང་ན་ཚ་བའི་སྡུག་བསྔལ་འགགས་ནས། བདེ་བ་ལྟར་སྣང་ཡང་གྲང་བའི་སྡུག་བསྔལ་གྱི་མགོ་ནས་བཟུང་བ་ཡིན། དེ་དུས་སྡུག་བསྔལ་ཆུང་བས་ལུས་སེམས་དངོས་སུ་མི་ཚོར། ཡུན་རིང་ན་སྐབས་ཤིག་གྲང་བའི་སྡུག་བསྔལ་མངོན་གྱུར་དུ་འབྱུང་། དེས་མཚོན་འདོད་ཡོན་ལྔའི་ལོངས་སྤྱོད་ཐམས་ཅད་དེའི་རང་བཞིན་ཡིན། འཁོར་བ་འདི་ན་སྡུག་བསྔལ་མི་བསྐྱེད་པའི་ལོངས་སྤྱོད་ཅིག་ག་ན་ཡོད། དཔེར་ན་ཕྱེ་མ་ལེབ་གཟུགས་ལ་ཆགས་པས། མར་མེ་དང་མེ་འབར་བ་ལྷ་ཁང་དུ་མཐོང་། ནང་དུ་མཆོངས་ནས་འཆི་བ་དང་། རྒྱ་གར་གྱེ་རི་དྭགས་ཤིག་སྒྲ་སྙན་ལ་ཆགས་པས། མི་འགའ་ཞིག་གིས་པི་ཝང་བརྡུངས། མདའ་བརྒྱབ་ནས་གསོད་པ་དང་། བུང་བ་དྲི་ལ་ཆགས་པས་དྲི་གར་ཡོད་སར་སོང་ཆུ་དང་འདམ་གྱིས་གོས།གཤོག་པ་ཆད་ནས་འཆི་བ་དང་། སྦྲང་རྩི་བསགས་པ་མི་ཡིས་ལེན་དུས་གསོད་པ་དང་། ཉ་རོ་མངར་བ་ལ་ཆགས་པས་མཚོ་འགྲམ་དུ་སོང་། ཉ་པས་དོལ་དང་། ལྕགས་ཀྱུས་བཟུང་ནས་གསོད་པ་དང་། གླང་པོ་ཆེ་རེག་བྱ་ལ་ཆགས་པས་གླང་ཛིས་འཕྲུགས། ལྕགས་ཀྱུས་བཏབ་ནས་བྲན་དུ་བཀོལ་བ་དང་། ཉི་316

མས་གདུངས་ཚེ་གླང་ཆེན་ཕལ་ཆེར་མཚོ་རུ་ཞུགས། རེག་བྱ་འཇམ་ཚེ་ཕར་ཕར་སོང་ནས་ཕྱིར་འོང་མི་ནུས་པར་འཆི་བ་ལྟར།འདོད་ཡོན་ལྔ་པོ་བསྟེན་པའི་མི་རྣམས་ཀྱིས་རྒྱལ་པོ་ཕན་ཚུན་་་་་་འཐབ་ནས་མི་མང་པོ་བསད། མངའ་ཐང་ཕྲོགས། རྒྱལ་བློན་བཀྲོངས། བན་བོན་སྔགས་གསུམ་གྱེས་དུག་མཐུ་ངན་སྔགས་བྱས། རང་གཞན་ཕུང་ལ་སྦྱོར། སྡེ་བ་ཚོ་བ་རྣམས་ཀྱིས་ཕན་ཚུན་གསོད་རེས་བྱེད། བླ་མ་སློབ་མ་གྲྭ་རོགས་གྲོགས་མཆེད་རྣམས་འཁོན། དགོན་པ་རྣམས་ཀྱིས་རྒྱབ་འགྲས་བརྒྱབ། ནང་འཁྲུག་ལངས། ཇག་པ་རྐུན་མ་རྒྱལ་པོས་ཁྲིམས་སུ་བཟུང་། མིག་བླངས་རྐང་ལག་གཅོད། ཁྱེམ་པ་ཕོ་མོ་རྣམས་ཀྱིས་ཁྲལ་མི་ཐེག འུ་ལག་བབས། དམག་ལ་སོང་། ཚ་གྲང་བཀྲེས་སྐོམ་ངལ་དུབ་དངངས་སྐྲག་འཇིགས་གསུམ། རྡེག་རྡུང་ན་ཚ་ཟུག་རྔུ་མི་བཟོད་པ་སོགས་ཚེ་འདིའི་མི་འདོད་པ་ཐམས་ཅད་འདོད་ཡོན་ལྔ་པོ་འདི་ལ་་་་་་་་་བརྟེན་ནས་འབྱུང་། ཕྱི་མར་སྤྱིར་འཁོར་བ་ཁྱད་པར་ངན་སོང་དུ་སྐྱེས་ནས་སྡུག་བསྔལ་མྱོང་བའི་རྒྱུ། འདོད་ཆགས། ཞེ་སྡང་། གཏི་མུག ང་རྒྱལ། ཕྲག་དོག སེར་སྣ་སོགས་ཉོན་མོངས་པ་བརྒྱད་ཁྲི་བཞི་སྟོང་དང་། སྲོག་གཅོད་པ། མ་བྱེན་ལེན། མི་ཚངས་སྤྱོད།ཛུན། ཕྲ་མ། ཚིག་རྩུབ། ངག་འཁྱལ། བརྣབ་སེམས། གནོད་སེམས། ལོག་ལྟ་སྟེ་མི་དགེ་བ་བཅུ་དང་། མཚམས་མེད་པ་ལྔ། ཉེ་517

བ་ལྔ། ལྕི་བ་བཞི། ལོག་པ་བརྒྱད་ལ་སོགས་མི་དགེ་བ་ཐམས།་ཅད་འདོད་ཡོན་ལྔ་པོ་འདི་ལ་བརྟེན་ནས་བསགས་ཡོང་། དེས་ན་འདོད་ཡོན་ལྔ་ག་ལ་བརྟེན་པའི་མི་རྣམས་ལ། སྡིག་སྡུག་གཏམ་ངན་གསུམ་གྱེ་མཚོ་བརྡོལ་ནས། ཚེ་འདི་ཕྱི་གང་དུ་ནམ་ཡང་བདེ་བའི་གོ་སྐབས་ཤིག་མེད་དེ། སློབ་དཔོན་དབྱིག་གཉེན་གྱིས། རི་དྭགས་གླང་པོ་ཕྱེ་མ་ལེབ་དང་ཉ། །སྦྲང་མ་ལྔ་པོ་ལྔ་ཡིས་བཅོམ་གྱུར་ན། །གཅིག་གིས་འཇོམས་ན་གང་ཞིག་ལྔ་རྣམས་ནི། །ཤིན་ཏུ་བསྟེན་པ་ཅི་ཕྱིར་འཇོམས་མི་འགྱུར། །གསུངས། ཁ་རག་སྒོམ་ཆུང་བས། སྙན་གྲགས་བདུད་ཀྱི་ཕྱེ་གཏོར་ཡིན། །རྙེད་བཀུར་འཆིང་བའི་ཞགས་པ་ཡིན། །བསོད་ནམས་དགེ་སྦྱོར་བར་ཆད་ཡིན། །དུག་ལ་སྨན་དུ་མ་བལྟ་ཨང་། །གསུངས། དྭགས་པོ་ལྷ་རྗེས།ནོར་རྫས་སྒྱུ་མའི་བསླུ་བྲིད་སྡུག་བསྔལ་རྒྱུ། །ཕ་ཡུལ་བདུད་ཀྱི་བཙོན་ར་འཆིང་བྱེད་མཁན། །སུ་དག་འདི་ལ་ཞེན་པ་འཁོར་བར་འཁོར། །གསུངས། རྗེ་སྐལ་ལྡན་རྒྱ་མཚོས། ཡུལ་སྡེ་དགོན་བདུད་ཀྱི་བཙོན་ར་ཡིན། །དཔོན་གྲྭ་སློབ་དགེ་བའི་བར་ཆད་ཡིན། །ནོར་རྙེད་བཀུར་འཆིང་བྱེད་ཐག་པ་སྟེ། །གསུངས། རིག་པའི་དབང་ཕྱུག་གིས། འདོད་ཡོན་དགྲ་བོའི་དྭངས་མ་འདྲ། །ཉེ་འབྲེལ་འཆིང་བའི་ཞགས་པ་འདྲ། །ཆེ་འདོད་འགོང་པོ་ཕུག་ཞུགས་འདྲ། །སྣང་ཤས་མ་ཆེ་རྒྱ་མ་པ། །གསུངས།518

དེས་ན་ཚེ་འདིའི་བྱ་བ་དང་དམ་པའི་ཆོས་བྱེད་པ་གཉིས་་་་་་མཉམ་དུ་མི་འོང་སྟེ། ལྷོ་བྲག་མར་པས། རྗེ་བཙུན་མི་ལ་ལ བུ་འཇིག་རྟེན་འདི་བློས་མ་ཐོངས་པར་འདི་ཡི་བྱ་བ་དང་། དམ་པའི་ཆོས་བསྲེས་ན། ཆོས་ཤོར་ཟེར་བ་དེ་རང་ཡིན་གསུངས། ཚེ་འདིའི་ཕུན་ཚོགས་ཆེ་ཐབས་མ་ཤོར་བར་ཆོས་བསྒྲུབས་ནས།ཐར་པ་ཐོབ་པར་འདོད་པ་རྨོངས་པའི་ཞེ་འདོད་ཡིན་ཏེ། ས་སྐྱ་པཎ་ཆེན་གྱིས། ཚེ་འདིའི་ཕུན་ཚོགས་ཆེ་ཐབས་མ་ཤོར་བར། །གཏན་གྱི་ཕན་བདེ་ཐར་པ་རེ་བ་དེ། །རྨོངས་པའི་ཞེ་འདོད་གཟུ་ལུམ་ཉིད་ཡིན་པས། །ཚེ་འདི་བློས་ཐོངས་འབད་པས་བྱང་ཆུབ་སྒྲུབས། །གསུངས། དམ་པའི་ཆོས་དང་ཚེ་འདིའི་བྱ་བ་གཉིས་མཉམ་དུ་སྒྲུབ་པར་འདོད་པ་རྣམས་ཀྱིས་རང་ཉིད་བསླུ་བ་ཡིན་ཏེ། ཆོས་རྗེ་རྒྱལ་སྲས་པས། དམ་པའི་ཆོས་དང་ཚེ་འདིའི་བྱ་བ་གཉིས། །མཉམ་དུ་འགྲུབ་པ་སུ་ཞིག་ཡོད་མ་ཡིན། །སྒྲུབ་པར་འདོད་པ་དེ་དག་རང་ཉིད་ཀྱིས། །རང་ཉིད་བསླུ་བ་ཉིད་ལ་ཐེ་ཚོམ་མེད། །གསུངས། ཚེ་འདི་བློས་མ་ཐོངས་པར་ཅི་ཙམ་དགེ་བ་ལ་འབད་ཀྱང་། ཚེ་འདིའི་ལག་ཆ་ཆོས་བརྒྱད་ཀྱི་ཁོལ་པོ་ཡིན་པས། ཕྱི་མར་ལག་སྟོང་གཅེར་བུར་འགྲོ་དགོས་ཏེ། ཁྲོ་ཕུ་ལོ་ཙཱ་བའི་ཞལ་ནས། ཚེ་སྲོག་ལྦུ་བར་མ་ཤེས་ཤིང་། །ཞེ་ནས་འཆི་བ་མ་དྲན་ན། །དགེ་ཕྱོགས་མང་པོ་བྱས་གྱུར་ཀྱང་། །ད་དུང་ཚེ་འདིའི་519

ལག་ཆ་ཡིན། །རྙེད་བཀུར་སྒྱུ་མར་མ་ཤེས་ཤིང་། །ཆེ་འདོད་ཁེ་གྲགས་མ་བོར་ན། །མི་ཡིས་དམ་པར་བཟུང་གྱུར་ཀྱང་། །ད་དུང་ཆོས་བརྒྱད་ཀྱི་ཁོལ་པོ་ཡིན། །ཚེ་འདི་ཐང་ལ་མ་བོར་ན། །ཇི་ཙམ་དགེ་ལ་འབད་བྱས་ཀྱང་། །ཕྱི་མར་ལག་སྟོང་གཅེར་བུར་འགྲོ། །ཕྱི་མར་ཅི་འཁྱེར་ཨ་ཙ་མ། །འཁོར་བའི་ཉེས་དམིགས་མ་གོ་ཞིང་། །འདོད་ཡོན་ཚིམ་པ་མ་མཆིས་ན། །ཁ་ལྟའི་རྦད་ཁམ་ཆེ་ན་ཡང་། །ད་དུང་ཟོག་པོ་རྫུན་ཆེན་ཡིན། །གསུངས། ཚེ་འདི་བློས་མ་ཐོངས་པར་ཚེ་འདི་བ་དང་ལྷན་དུ་གནས་པ་རྣམས་སྟོན་པའི་་་་་་རྗེས་འཇུག་མ་ཡིན་ཏེ། འབྲུག་པ་ཀུན་ལེགས་ཀྱིས། བཅོམ་ལྡན་འདས་ཀྱི་གསུང་ན་ཅི་འདུག་མ་འོངས་པ་ན་ངའི་ཉན་ཤོས་ཡིན་ཟེར། བསྟན་པ་ལ་རྨ་འབྱིན་པ་མང་དུ་འབྱུང་། དེ་ཚོ་ངའི་ཉན་ཐོས་མིན། ང་དེ་ཚོའི་སྟོན་པའང་མིན་གསུངས། དེ་ལ་རྟགས་ཇི་ལྟ་བུ་ཞུས་པས། རྔོག་ཆགས་རྟ་དང་འདབ་ཆགས་བྱ། །སྡེར་ཆགས་ཁྱེ་དང་རྨིག་ཆགས་ཕྱུགས། །ཞིང་དང་ཁང་པ་འབྲུ་རྗེན་དང་། །གཡོག་པོ་སྐྲ་ཅན་བསྲེལ་བ་རྣམས། །དམན་པ་བརྒྱད་ཀྱི་གཅིག་ཡིན་ནོ། །གསུངས་པས། སངས་རྒྱས་ནི་སྔ་དྲོ་ཆོས་གོས་དང་ལྷུང་བཟེད་འཁར་གསིལ་བསྣམས་ནས། མཉན་ཡོད་ཀྱི་གྲོང་ཁྱེར་ཆེན་པོར་བསོད་སྙོམས་ལ་གཤེགས་ཟེར་བ་མིན་པ།དྲེའུ་ཁལ་བཀལ། འུ་ལག་བདས། རྟ་བཟང་ཞོན་ནས་སོང་ཟེར་520

བ་མི་གདའ། ཁོང་ལྷ་དང་མི་ཐམས་ཅད་ཀྱིས་མཆོད་པ་དེས།མཛོ་རྟ་འགའ་ལོས་ཤོམ་སྟེ། མི་མཛད་པར་འདུག རྒྱུ་འབྲས་ཕྲ་མོ་འདི་ཀུན་ལ་འཛེམ་དཀའ་མོ་རང་འདུག མཛོ་རྟས་བཛིས་པ།རྐང་འོག་ལག་འོག་ཏུ་སོང་བ། མེ་ཤིང་ཁྲོད་ནས་ཤི་བ་གྲངས་ཀྱིས་མི་ཆོད། སྡིག་དང་འདྲེས་པའི་དགེ་བ་འདི་ཀུན་ལྟར་སྣང་དགེ་ནའང་། དོན་ལ་སྡིག་པ་ལ་དགེ་བའི་མིང་བཏགས་པར་འདུག་གསུངས། ཚེ་བློས་མ་ཐོངས་པར་རང་ཆོས་པར་རློམ་པ་བླུན་པོ་ཡིན་ཏེ། རིག་པའི་དབང་ཕྱུག་གིས། ཆོས་ཀྱི་ཉམས་ལེན་སྣ་གཅིག་མ་གྲུབ་པར། །ཁྱོད་ཉིད་ཆོས་པར་རློམ་པ་ཀྱེ་མ་བླུན། །ཆོས་ཀྱི་དང་པོ་ཚེ་འདི་བློས་ཐོངས་པ། །རང་གི་རྒྱུད་ལ་འདུག་གམ་མི་འདུག་ལྟོས། །གསུངས། ཚེ་བློས་ཐོངས་ན་བདེ་བའི་མགོ་ཚུགས་པ་ཡིན་ཏེ། སངས་རྒྱས་ཀྱིས། གལ་ཏེ་བདེ་བ་ཀུན་འདོད་ན། །འདོད་པ་ཐམས་ཅད་ཡོངས་སུ་སྤོངས། །འདོད་པ་ཐམས་ཅད་ཡོངས་སྤངས་ན། །མཆོག་ཏུ་བདེ་བ་ཐོབ་པར་འགྱུར། །ཞེས་དང་། སློབ་དཔོན་ཀླུ་སྒྲུབ་ཀྱིས། གཡན་པ་འཕྲུག་ན་བདེ་སྙམ་སྟེ། །དེ་བས་གཡན་པ་མེད་ན་བདེ། །འདོད་ཡོན་སྤྱད་ན་བདེ་སྙམ་སྟེ། །དེ་བས་འདོད་ཡོན་སྤངས་ན་བདེ། །གསུངས། སྐྱེས་མཆོག་པས། ཚེ་འདི་རླུང་ལ་བསྐུར་ནུས་ན། །ཞེན་ལོག་བོ་ཞེས་འདོགས་པ་ལགས། །ཅིས་ཀྱང་དགོས་པ་མེད་ཙ་ན། །གྲགས་པས་52་1

ས་སྟེང་ཁྱབ་པ་ལགས། །གསུངས། ཚེ་གཅིག་ལ་སངས་རྒྱ་བ་ཡང་ཚེ་བློས་ཐོངས་ན་ཡོང་སྟེ། དྭགས་པོ་ལྷ་རྗེས། དགེ་བཤེས་གཉུག་རུམ་པ་ལ། ཚེ་གཅིག་ལུས་གཅིག་ལ་སངས་རྒྱ་བ་སྲིད་དམ་ཞུས་པས། ཚེ་འདི་ལ་ལྟོས་པ་སྤུ་ཙམ་མེད་པ་ཞིག་དགོས་པ་ཡིན་གསུངས། འཇིག་རྟེན་གྱི་བྱ་བ་ཐམས་ཅད་བཞག་ན་ཆོས་བྱེད་པའི་སྐལ་བ་དང་ལྡན་ཏེ། རྗེ་མི་ལས། རས་པ་ཞི་བ་འོད་ལ། ལར་ཐམས་ཅད་བཞག་ནས་འགྲོ་དགོས་ན། །དུས་ད་ལྟ་བཞག་ན་དོན་ཆེན་ལགས། །མི་ང་ཟེར་དེ་ཚོ་ཉན་སྤྱོད་ན། །བུ་ཁྱོད་ལ་ལྷ་ཆོས་སྐལ་བ་ཡོད། །གསུངས། ཚེ་བློས་མ་ཐོངས་ན་ཆོས་མི་འོང་།ཐོངས་ན་ཆོས་ཡོང་བས་ན། སྐྱེས་བུ་དམ་པ་ཐམས་ཅད་ཀྱིས་ཚེ་བློས་བཏང་། རྗེས་འཇུག་རྣམས་ལ་ཚེ་བློས་ཐོངས་ཞེས་ཡང་ཡང་གསུངས་ཏེ། ཇོ་བོ་རྗེས། བསོད་ནམས་ཟེར་བའི་འདུ་འཛི་དེ་ཡང་ཆོས་ཀྱི་བར་ཆད་ཡིན་པས་སྤོངས། །རྙེད་དང་བཀུར་སྙི་བདུད་ཀྱི་ཞགས་པ་ཡིན་པས་སྲང་ཁའི་རྡོ་བཞིན་སོལ། །བསྟོད་དང་གྲགས་པའི་ཚིག་རྣམས་བསླུ་བྲིད་ཡིན་པས་མཆིལ་སྣབས་་་་་བཞིན་དུ་དོར། །ད་ལྟ་བདེ་སྐྱིད་སྙན་གསུམ་འཛོམས་ཡང་ཡུད་ཙམ་ཡིན་པས་རྒྱབ་ཏུ་སྐྱུར། །གསུངས།ཀློང་ཆེན་རབ་འབྱམས་པས། མདོར་ན་ཚེ་འདིའི་བྱ་བ་ཐམས་ཅད་ཀུན། །ཁ་ཟས་བཟང་ལ་བཙན་དུག་འདྲེས་པ་522

བཞིན། །སྙིང་ནས་སྤོང་བ་དམ་པའི་རྣམ་ཐར་ལགས། །ངེས་པར་བྱང་ཆུབ་སྒྲུབ་པའི་དུས་ལ་བབ། །གསུངས། གང་ཤར་རང་གྲོལ་གྱིས། ལར་ད་ལྟའི་གཉེན་གྲོགས་ཀུན་གྱིས་བསླུ། །ཚེ་འདི་ནི་ཡུད་ཙམ་ཟད་ནས་འགྲོ། །ནོར་ཟས་གོས་སོགས་ལ་མ་ཆགས་པར། །ད་ཀུན་སྤངས་གྱེས་ཤིག་སྙིང་གི་བུ། །གསུངས། སྤྱན་སྔ་བས། ཇ་ཐུད་ཤ་མར་ལ་སོགས་པ། །བཀྲ་མི་ཤིས་པ་དེ་དག་གིས། །ཁྱོད་ལ་ལྟས་ངན་གཏོང་འགྱུར་གྱིས། །སྦྲུལ་གདུག་དེ་དག་མྱུར་སྤོངས་ལ། །དཔག་ཚད་བརྒྱ་ཡི་ཕ་རོལ་སོང་། །གསུངས། གྲུབ་ཆེན་ཡུལ་མོ་བས། ཉམས་ལ་ཡར་བསྐྱེད་མེད་པ་དེ། །ཟླ་བ་ཉི་མས་ནོན་པ་འདྲ། །དེ་གཉིས་སྣང་གི་ཡུལ་ལ་ཞེན་པས་ལན། །སེམས་འཁྲི་བ་ཆོད་ཅིག་སྐལ་ལྡན་ཀུན། །གསུངས། ཁ་རག་པ་སྒོམ་ཆུང་བས།ཆོས་མིན་ཆོས་ལྟར་བཅོས་པ་ཡིས། །ཆོས་ལ་བརྟེན་པའི་གཡོ་སྒྱུ་ཡིས། །ཚེ་འདིའི་ཆེ་ཐབས་མ་བསྒྲུབས་པར། །འཇིག་རྟེན་བློ་ཡིས་ཐོངས་ཤིག་ཨང་། །གསུངས། རྗེ་མི་ལས། བུ་སྙིང་ནས་ལྷ་ཆོས་བྱ་བསམ་ན། །དད་པ་གཏིང་ནས་སྐྱེས་པ་ན། །ཚེ་འདི་ལ་ཕྱི་མིག་མི་བལྟ་ན། །བདེན་པར་ང་ཕྱིར་འབྲང་བ་ན། །གཉེན་འདུན་བདུད་ཀྱི་བཤོལ་འདེབས་ཡིན། །བདེན་ནོ་མ་སྙམ་འཁྲི་བ་ཆོད། །ཟས་ནོར་བདུད་ཀྱི་སོ་བ་ཡིན། །འདྲིས་ཤིང་ངན་ནོ་འཛིན་ཆགས་སྤོངས། །འདོད་ཡོན་བདུད་ཀྱི་ཞགས་པ་ཡིན། །འཆིང་བར་ངེས་523

སོ་ཞེན་པ་ཐོངས། །གཞོན་གྲོགས་བདུད་ཀྱི་བུ་མོ་ཡིན། །བསླུ་བར་ངེས་སོ་ཁོང་ཟོན་གྱིས། །ཕ་ཡུལ་བདུད་ཀྱི་བཙོན་ར་ཡིན། །ཐར་པར་དཀའ་ཡིས་མྱུར་དུ་བྲོས། །གསུངས། མཁས་བཙུན་གཞོན་ནུ་གྲུབ་ཀྱིས། འདྲིས་བཤེས་མང་ན་ཕྱོགས་རིས་ཞེན་པ་འཕེལ། །སོག་རུམ་མང་པོས་ལུས་ངག་དགེ་སྦྱོར་གཅོག །འདྲིས་མེད་ཡུལ་དུ་འཁྱམས་ན་མི་འཐད་དམ། །ཤ་ཚའི་གཏམ་ཡིན་རང་གི་སྙིང་ལ་དྲིས། །གསུངས། གཙང་པ་རྒྱ་རས་ཀྱིས། ཆགས་སྡང་རྩ་བ་ཕ་ཡུལ་སྤངས། །སྡུག་བསྔལ་རྩ་བ་ཁྱེམ་ཐབ་སྤངས། །འཛིན་ཆགས་རྩ་བ་ནོར་རྫས་སྤངས། །གཡེང་བའི་རྩ་བ་ངོ་སྲུང་སྤངས། །གསུངས། ཚེ་བློས་གཏོང་ན་སྙིང་ཁམས་ཆེ་བ། མི་དང་མི་བསྟུན་པ། ཕྱི་རྩིས་མེད་པ། ཞེན་ལོག་ཆེ་བ་བཞི་དགོས་ཏེ། རྒྱལ་བ་ཡང་དགོན་པས། ཚེ་འདི་རླུང་ལ་བསྐུར་བའི་སྙིང་ཁམས་དང་གཅིག །བློ་སྣ་མི་དང་མི་མཐུན་པའི་ལོང་མེད་དང་གཉིས། །དགོས་མེད་ཕྱི་རྩིས་བོར་བའི་འཕྲལ་ཕྱིད་དང་གསུམ། འདོད་ཡོན་འཁྲི་བ་ཆོད་པའི་ཞེན་ལོག་དང་བཞི། །ཚེ་འདི་བློ་ཡིས་གཏོང་ན་དགོས་པ་རང་ལགས་སོ། །གསུངས། དེང་སང་སྡུག་བསྔལ་ཐམས་ཅད་བསྐྱེད་པའི་གཞི་མ་འདོད་ཡོན་ལོངས་སྤྱོད་འཛོམས་པ་ཁ་ཅིག་་་་གིས། འདོད་ཡོན་ལྔའི་ཉེས་དམིགས་མཐའ་དག་རྒྱལ་བ་སྲས་བཅས་ཀྱིས་གསུངས་པ་མ་གོ རང་གིས་ཀྱང་འཕྲལ་དུ་སྡུག་524

བསྔལ་མྱོང་བ་མ་ཤེས་བདེ་བའི་རྒྱུ་རུ་རློམ་ནས། གཞན་ཚེ་བློས་བཏང་ནས་དབེན་པའི་དགའ་ཚལ་ཉམས་དགའི་ལྗོན་ཤིང་དང་བྲག་རིའི་བསིལ་གྲིབ་སོགས་ལ་དགེ་བ་སྒྲུབ་ཏུ་འགྲོ་བ་ལ། ཡིད་སྨོན་བྱས་ཡོན་ཏན་མི་བརྗོད་པར་མ་ཟད། དེ་ལ་འདོ་མེད་སྤྱོན་པ་གླེན་པ་གོ་མ་ཆོད་ཟེར། བྲག་ཕུག་ཡུན་རིང་གླ་བས་བཟུང་ཡོད། བྲག་སྟོད་མཐོན་པོར་བྱ་རྒོད་གནས་འདུག་སྟེ། དེ་ལ་ཉམས་རྟོགས་ཡོན་ཏན་ཅང་བྱུང་ཨེ་འདུག བུ་མ་སྐྱེས་རུལ་སོང་།ཆོས་བྱེད་ན་ཡུལ་བཟང་པོ་ནས་བྱས་ན་ཡོང་། རི་ཞིག་ལ་འགྲོ་མི་དགོས། ཁྱོད་ཀྱིས་འཇུགས་འདུག ད་འདི་ལྟར་གྱེས་ཟེར། ཁ་ཏ་མང་པོ་བྱེད་པ་དེ་དཔེར་བཞག་ན། དུག་དང་འདྲེས་པའི་ཟས་ལ་སྤྱོད་པའི་མི་ཞིག་གིས་སྡུག་བསྔལ་བསྐྱེད་པར་མ་ཤེས་པར་ཟས་ཀྱི་མཆོག་ཏུ་རློམ་ནས། གཞན་དུག་དང་འདྲེས་པའི་ཁ་ཟས་སྤངས་ནས་ལྷའི་བདུད་རྩི་འཐུང་དུ་འགྲོ་བ་ལ། འདོ་མེད་སྨྱོན་པ་གོ་མ་ཆོད། བདུད་རྩི་ལྷས་རྒྱུན་དུ་འཐུང་གི་དེ་ལ་ཡོན་ཏན་ཅང་ཡོང་ཨེ་འདུག བུ་མ་སྐྱེས་རུལ་སོང་། བདུད་རྩི་འཐུང་ན་དུག་དང་བསྲེས་ནས་འཐུང་ན་ཡོང་། བདུད་རྩི་གཅིག་པུ་འཐུང་ག་ལ་དགོས། ཁྱོད་ཀྱིས་འཆུགས་འདུག ད་འདི་ལྟར་གྱིས། ཞེས་ཁ་ཏ་མང་པོ་བྱས་པ་དང་འདྲ། ཡང་འགའ་རེས་ཚེ་བློས་བཏང་ནས་ཆོས་བྱེད་པ་ལ་དེ་མ་བྱེད་འདི་གྱིས་ཞེས་ཚེ་འདིའི་ཆེ་འདོད་་་་་་་་525

གྲགས་འདོད་སོགས་འཇིག་རྟེན་ཆོས་བརྒྱད་ཀྱི་ཆེ་ཐབས་བློ།བ་པ་དེ། མིག་ཅན་ལ་མིག་མེད་ཀྱིས་ལམ་བསྟན་པ་དང་འདྲ་བས་གཞན་མ་སེམས་སྤྱིར་འདོད་ཡོན་འདུ་འཛིའི་ཉེས་དམིགས་ལ་་་་་བལྟས་ན་ཚེ་བློས་བཏང་། རི་ཁྲོད་ན་གནས་པ་སངས་རྒྱས་སོང་བ་དང་མཚུངས་ཞེས་རྗེ་སྤྱན་སྔ་བས་གསུངས། འདོད་པ་ཟད་ན་ ་འཕགས་པ་དངོས། །འདོད་པ་ཆུང་ན་འཕགས་པའི་རིགས་ཡིན། །ཞེས་མདོ་ལས་གསུངས། བྱ་བཏང་རི་ཁྲོད་པའི་བདེ་བ་དེ་ལྟ་བུ་ལྷའི་དབང་པོས་ཀྱང་རྙེད་པར་དཀའ་ཞེས་སྤྱོད་འཇུག་་་་་་་ལས་གསུངས་ན། གཞན་རྒྱ་གར་རྒྱ་ནག་བལ་པོ་བོད་ཀྱི་རྒྱལ་པོ་སོགས་མིའི་རྒྱལ་པོ་རྣམས་ཀྱིས་མི་རྙེད་པ་སྨོས་ཅི་དགོས། དེ་ཅིའི་ཕྱིར་ཞེ་ན། བྱ་བཏང་རི་ཁྲོད་པས་ཁྱིམ་ཚང་བཟའ་མིའི་ཁ་མི་སོས། རྒྱབ་མི་ཁེབས། དགྲ་མི་ཐུལ། གཉེན་མི་འཁྱོངས། ཁེ་མི་ལོན། སྟོན་ཐོག་མི་འོང་བ་སོགས་ཀྱི་སེམས་ཁྲལ་གང་ཡང་བྱེད་མི་དགོས་པར་དུས་རྒྱུན་དུ་དལ་བར་གནས་པས་སེམས་བདེ། བདེ་བའི་མཆོག་ནི་སེམས་སྐྱིད་པ་ཡིན་ཏེ། ས་སྐྱའི་ལེགས་བཤད་ལས།བདེ་བའི་མཆོག་ནི་སེམས་སྐྱིད་པ། །ནོར་གྱི་མཆོག་ནི་སྦྱིན་པ་སྟེ། །གསུངས།ཡང་བྱ་བཏང་རི་ཁྲོད་པས་ཚེ་འདིའི་དགྲ་འདུལ་གཉེན་་་་་་་་སྐྱོང་ཁེ་ཚོང་ཞིང་ལས་འཚོ་སྐྱོང་སོགས་བྱ་བ་གང་ཡང་བྱེད་མི་་་་་༠26

དགོས་པས་དུས་རྒྱུན་དུ་ལུས་དལ་བར་གནས་པས་བདེ། ཚེ་འདིའི་དོན་དུ་ཛུན་ཕྲ་མ་ཚིག་རྩུབ་ངག་འཁྱལ་ལབ་མི་དགོས་་་་་་པས་དུས་རྒྱུན་དུ་ངག་དལ་བར་གནས་པས་བདེ། ལུས་ངག་ཡིད་གསུམ་རྟག་ཏུ་བདེ་ཞིང་སྐྱིད་པས་ཆོས་གང་འདོད་བྱས་ན་འོང་།ཆོས་བྱས་ན་གཏན་དུ་བདེ་ཞིང་སྐྱིད་པར་འགྱུར། དེས་ན་མདོ་ལས། སུ་དག་ནགས་ཁྲོད་མངོན་པར་དགའ་བ་ཡི། །དགེ་སྦྱོང་དེ་ནི་ཤིན་ཏུ་བདེ་བ་མྱོང་། །ཞེས་དང་། ཚུལ་ཁྲིམས་ཡོངས་སུ་དག་པ་རབ་གནས་ཏེ། །བསམ་གཏན་བསམ་མི་ཁྱབ་ལ་རྟག་གནས་ཤིང་། །སུ་དག་ནགས་ཁྲོད་མངོན་པར་དགའ་བ་ནི། །དེ་དག་ནམ་ཡང་ཡིད་གཉིས་འོང་མི་འགྱུར། །གསུངས། ཐུགས་རྗེ་ཆེན་པོས། ལས་འབྲས་བླང་དོར་བྱེད་ལས་དགེ་བ་མེད། །དབེན་གནས་རི་ཁྲོད་ཟིན་ལས་སྐྱིད་པ་མེད། །གསུངས། རྗེ་མི་ལས། ཕ་བླ་མ་བྱེན་རླབས་རི་ཁྲོད་འགྲིམས། །རི་ན་བུན་ཅན་སྤྲང་པོའི་གཏན་ཡུལ་སྐྱིད། །རང་གཅིག་པུ་ཡི་ལུས་ལ་ལྷ་ཚོགས་འཁོར། །ལྷ་དྲིན་ཅན་རྣམས་འཁོར་བས་ངང་གིས་སྐྱིད། །གསུངས། དཔེར་ན་མ་རྒན་མོ་གཅིག་ལ་བུ་མང་པོ་ཡོད་པས། བུ་ལ་ན་ཚ་ཤི་ཆད་བྱུང་ན་སེམས་མི་བདེ། སེམས་མ་བདེ་བས་སྤྲེ་སྔགས་སོགས་བཏོན་པས་ངག་མི་བདེ། མིག་ཆུ་བྱུང་ལག་པས་བྲང་ལ་བརྡུང་བ་སོགས་བྱས་ལུས་མི་བདེ། ཟས་ནོར་ལོངས་སྤྱོད་འཛོམས་ནས་ཁ་སྐྱིད་་་27

ཀྱང་སྒོ་གསུམ་བདེ་བ་ལ་ཕན་པ་མེད་པར་སྡུག་བསྔལ་མྱོང་བ་་་་་ལྟར། འཇིག་རྟེན་པའི་རྒྱལ་པོ་འཁོར་འབངས་སྡེ་རིགས་འདོད་ཡོན་ལྔའི་ལོངས་སྤྱོད་འཛོམས་པ་ལ་དེ་ཚོད་ཀྱི་མི་འདོད་པའི་་་་་་ཆག་ཆེ་ཉམ་ང་དུས་རྒྱུན་དུ་འབྱུང་བས་སེམས་མི་བདེ། སེམས་མ་བདེ་བས་གཏམ་བཟང་ངན་མང་པོ་སྨྲས་པས་ངག་མི་བདེ། འགྲོ་འདུག་འགུལ་བསྐྱོད་སོགས་བྱས་པས་ལུས་མི་བདེ། གཞན་འགའ་རེས་ཕྲག་དོག་བྱས་དུག་མཐུ་ངན་སྔགས་མཚོན་སོགས་་་་་ཀྱིས་ངན་བྱས། ལུས་སེམས་ཀྱི་ཐོག་ཏུ་ན་ཚ་ཟུག་རྔུ་མི་བཟོད་པ་བྱུང་། ངག་གིས་འཁུན་བུ་མ་ཎི་བཞིན་བགྲང་དགོས་པའི་དུས་ཀྱང་འབྱུང་། དུས་རྟག་ཏུ་ལུས་ངག་ཡིད་གསུམ་ལ་དལ་ཞིང་བདེ་བའི་སྐབས་མེད་པས་ཆོས་གཏན་ནས་མི་འོང་ ཆོས་མ་འོངས་ན་ཚེ་སྔོན་བསོད་ནམས་ཀྱི་འཕེན་ཤུགས་ཟད་ཚེ་ངན་སོང་གསུམ་དུ་སྒྱེས་ནས་སྡུག་བསྔལ་ལ་སྤྱོད་པར་འགྱུར། དེས་ཁྱེའུ་གངྒཱ་མས་རྒྱལ་བུ་ཀུན་ཏུ་དགེ་ལ། ནགས་ཁྲོད་དབེན་པའི་གནས་མཐོང་ན། །འཁོར་མང་རྒྱལ་པོའི་ཕོ་བྲང་དག །གྲོག་ཚང་ཧྲུལ་པོ་དག་དང་མཚུངས། །ཞེས་དང་། ཁྱིམ་གྱི་སོ་ནམ་བྱ་བ་ལ། །སྔ་མ་བྱས་པས་ཉོན་མོངས་ནས། །ཕྱི་མ་བྱེད་པས་ཤ་ཐང་ཆད། །ཁྱེམ་ནི་སྦྲུལ་གྱེ་ཚང་དང་འདྲ། །ཞེས་དང་། འཁོར་བ་མི་རྟག་སྒྱུ་མའི་ཆོས་འདི་ལ། །བླུན་པོ་ཆགས་ཤིང་མཁས་པས་སྨོན་པའི་གནས། །528

དེས་ན་བདག་ཀྱང་དབེན་པ་བསྟེན་པ་ལགས། །རྒྱལ་པོ་ཉིད་ཀྱང་དབེེན་པ་བསྟེན་ན་ལེགས། །གསུངས། ཡང་དགོན་སྡེ་གྲོང་སོགས་རྣམ་གཡེང་འདུ་འཛི་ཆེ་སར་དགེ་བ་དཔག་མེད་སྒྲུབ་པ་བས།དབེན་པར་ཉལ་ནས་བསྡད་པ་དགའ་སྟེ། སྤྱན་སྔ་བས། འདུ་འཛིར་དགེ་བ་དཔག་མེད་སྒྲུབ་པ་བས། །དཔེན་པར་ཉལ་ནས་སྡོད་པ་ཆེས་དགའ་སྟེ། །སྡུག་བསྔལ་རྒྱ་མཚོ་བདེ་བའི་རྒྱ་མཚོ་གཉིས། །འདམ་ཁ་མ་ནོར་དགོས་སོ་ཤཱཀྱའི་སྲས། །གསུངས། དེ་ཅིའི་ཕྱིར་ཞེ་ན། འདུ་འཛིའི་ནང་ནས་ཉོན་མོངས་དུག་ལྔ་འཕེལ།དགེ་བ་ལས། མི་དགེ་བ་མང་། དབེན་པར་ཉོན་མོངས་ཀུན་ཞི་ནས་མི་དགེ་བཅུའི་ལས་མི་བྱེད། མི་དགེ་བ་བཅུ་སྤངས་པ་དགེ་བཅུ་ཡིན། དགེ་བཅུ་ལ་དུས་རྒྱུན་དུ་གནས་ན་ངན་སོང་གསུམ་དུ་མི་སྒྱེ། ངན་སོང་དུ་མ་སྐྱེས་ན་མཐོ་རིས་ལྷ་མིའི་གནས་མིན་གཞན་དུ་སྐྱེ་ས་མེད། བྱ་བཏང་བ་དབེན་པར་ཉལ་བསྡད་ཀྱང་མཐོ་རིས་ཀྱི་བདེ་བ་ཤུགས་ཀྱིས་ཐོབ་ཡོང་བའི་ཕྱིར་རོ། །ཡང་ཕ་ཡུལ་ནས་དགེ་སྦྱོར་བརྒྱ་བྱས་པ་བས། དབེན་པའི་གནས་ནས་དགེ་སྦྱོར་གཅིག་བྱས་པ་དགའ་སྟེ། རྗེ་སྐལ་ལྡན་རྒྱ་མཚོས། ཡུལ་གྱི་དགེ་སྦྱོར་བརྒྱ་བས། །དབེན་པའི་དགེ་སྦྱོར་གཅིག་དགའ། །དེས་ན་རི་ལ་སོང་ལ། །གང་ནུས་དགེ་ལ་འབོད་ཅིག །གསུངས།དེ་ཅིའི་ཕྱིར་ཞེ་ན། ཕ་ཡུལ་ནས་སེམས་རྣམ་གཡེང་གི་དབང་དུ་529

འགྲོ། སེམས་གཡེངས་ནས་དགེ་སྦྱོར་ལོ་བསྐལ་པར་བྱབ་་ཀྱང་འབྲས་བུ་མི་འབྱུང་སྟེ། སེམས་ནི་རྣམ་པར་གཡེང་བའི་མིས། །བསྐལ་པར་བཟླས་ཀྱང་འབྲས་མི་འབྱིན། །གསུངས་པ་དང་།གང་ཤར་རང་གྲོལ་གྱིས། སེམས་གཡེང་བས་བཟླས་བརྗོད་དཀའ་ཐུབ་སོགས། །ལོ་མང་པོར་འབད་ཀྱང་དོན་མེད་ན། །ཞག་ལོ་ཟླ་ཁ་ཤས་དགེ་སྦྱོར་ལ། །འཕྲལ་འབྲས་བུ་རེ་བ་གད་མོའི་རྒྱུ། །གསུངས།དབེན་པར་འདུ་འཛི་མེད་པས་སེམས་ནང་དུ་ཁུག་ནས་་་་་་་་དགེ་སྦྱོར་གང་བྱས་གནད་དུ་འགྲོ། གནད་དུ་སོང་ན་ཉམས་རྟོགས་ཡོན་ཏན་འབྱུང་སྟེ། ཀློང་ཆེན་རབ་འབྱམས་པས རི་ངོགས་དབེན་པའི་གནས་མཆོག་ན། །ཉམས་རྟོགས་ཡོན་ཏན་གོང་འཕེལ་བས། །ཆོས་ཉིད་རིག་པའི་གཏན་ཡུལ་ཟིན། །རི་ཁྲོད་དབེན་པ་འགྲིམ་དུ་གཤེགས། །སྔོན་གྱེ་རྒྱལ་བའི་ཡོན་ཏན་དང་། །གྲུབ་ཐོབ་གོང་མའི་ཡོན་ཏན་ཡང་། །དབེན་པ་བསྟེན་ལས་བྱུང་བར་གསུངས། །རི་ཁྲོད་དགོན་པ་འགྲིམ་དུ་གཤེགས། །གསུངས།མདོ་ལས་ཀྱང་། སྔོན་གྱེ་སངས་རྒྱས་འཇིག་རྟེན་མགོན། །གང་དུ་མྱ་ངན་འདའ་འགྱུར་བ། །ཀུན་གྱེས་དགོན་པ་རབ་དབེན་དུ། །བླ་མེད་བྱང་ཆུབ་བརྙེས་པར་གྱུར། །ཞེས་དབེན་པའི་བསྔགས་བརྗོད་རྒྱ་ཆེར་གསུངས་པའི་ཕྱིར་རོ། །དབེན་པར་སྒྲུབ་པ་བྱས་ན།530

བླ་མའི་ཞབས་ཏོག ཕ་མའི་དྲིན་ལན། འགྲོ་དོན་རྣམས་དུས་གཅིག་ལ་འགྲུབ་སྟེ། ལྷོ་བྲག་མར་པས་རྗེ་བཙུན་མི་ལ་འབྱོན་ཁར།སྒྲུབ་པ་ནུས་ན་བླ་མའི་ཞབས་ཏོག ཕ་མའི་དྲིན་ལན། སེམས་ཅན་གྱེ་འགྲོ་དོན་ཐམས་ཅད་དུས་གཅིག་ལ་འགྲུབ་པ་ཡིན་་་་་་་་་་གསུངས། དེས་ན་ཚེ་བློས་བཏང་ནས་རི་ཁྲོད་དབེན་པར་གནས་ནས། ཆོས་བྱེད་པ་ལ་རྒྱལ་སྲས་བྱང་ཆུབ་སེམས་དཔའ་ཐམས་ཅད་ཀྱིས་ཡིད་སྨོན་གཏོང་ན། གཞན་འཇིག་རྟེན་པའི་རྒྱལ་བློན་ཁྱེམ་པ་ཕོ་མོས་གཏོང་དགོས་པ་སྨོས་ཅི་དགོས། རྒྱལ་སྲས་ཞི་བ་ལྷས། ནགས་ན་བྱ་དང་རི་དྭགས་དང་། །ཤིང་དག་མི་སྙན་བརྗོད་མི་བྱ། །འགྲོགས་ན་བདེ་བ་དེ་དག་དང་། །ནམ་ཞིག་ལྷན་ཅིག་བདག་གནས་འགྱུར། །གསུངས། བུ་མོ་བདུན་གྱེ་རྟོགས་བརྗོད་ལས། ཤིང་དྲུང་ནེ་ཙོ་ལྟར་ལྗང་བའི། །དུར་བ་འཇམ་པའི་གོས་ཅན་དུ། །མཐོང་ཆོས་བདེ་བའི་དགའ་སྟོན་དང་། །ནམ་ཞིག་བདག་ནི་ཉལ་བར་འགྱུར། །གསུངས། རྗེ་སྐལ་ལྡན་རྒྱ་མཚོས། རི་ཡིད་འོང་ཉམས་དགའ་མཐོང་བའི་ཚེ། །སྤྲང་སྐལ་ལྡན་དབེན་པའི་དགའ་ཚལ་དྲན། །བྱ་སྣ་ཚོགས་སྐད་སྙན་སྒོགས་ཐོས་ཚེ །བདག་དབེན་པའི་གནས་ལ་ཡིད་རབ་གཡོས། །ཤིང་སྣ་ཚོགས་སྔོ་ལྗང་འདབ་རྒྱས་ཚེ། །བདག་དབེན་པའི་ནགས་ཚལ་དྲན་ཞིང་སྤྲོ། །རྫ་ཁྲ་ཁྲ་ལྡེམ་པ་མཐོང་བའི་ཚེ། །བདག་དེ་རུ་འགྲོ་སྙམ་531

འདུན་པ་ཤར། །གྲོགས་བཟང་པོ་འགའ་རེ་རི་ལ་བཞུགས། །རི་ཤིན་ཏུ་དབེན་པའི་དགའ་ཚལ་ན། །རང་གཅིག་པུར་དྲང་སྲོང་སྤྱོད་ལ་གནས། །དེ་བསམ་ཞིང་བསམ་ཞིང་སྨོན་པ་སྐྱེས། །གསུངས། བློ་གྲོས་ཅན་རྣམས་ཀྱིས་ཚེ་བློས་བཏང་ནས་དབེན་པར་སྒོམ་སྒྲུབ་མཛད་པའི་རྣལ་འབྱོར་མཆོག་དམན་སུས་མཐོང་ཡང་། དེ་ལྷའི་དབང་པོ་ཚངས་པ་བརྒྱ་བྱེན་ལས་ཀྱང་བསོད་ནམས་ཆེ་ཞིང་འཕགས་པ་སྤྱན་རས་གཟིགས་ཀུན་ཏུ་བཟང་པོ་་་་སོགས་རྒྱལ་སྲས་རྣམས་དང་སྐལ་བ་མཉམ་པར་བལྟས་ནས་་་་་་་་བརྙས་སྨོད་ནམ་ཡང་མི་བྱ་བར་བསྙེན་བཀུར་ཕུན་སུམ་ཚོགས་པ་བྱས། ནམ་ཞིག་རང་ཡང་ཁྱེམ་གྱེ་མེ་འོབས་ནས་ཐོན། དབེན་པའི་བསིལ་གྲིབ་ཏུ་འཁོད་ནས་དམ་པའི་ཆོས་ཀྱི་བདུད་རྩི་་་་་་་་་་འཐུང་བའི་ཡིད་སྨོན་བྱེད་པ་གཅེས། དེང་སང་ཟས་ནོར་གྱེ་གསོག་འཇོག་སོགས་ཚེ་འདིའི་ལག་ལེན་བྱེད་པའི་ཆོས་པའི་་་་་་་་གཟུགས་བརྙན་འགའ་རེས། ཚེ་བློས་བཏང་ཟེར་བ་དེ། སེམས་ཀྱིས་ཐོངས་དགོས་ཕྱིའི་རྣམ་འགྱུར་ལ་བལྟས་ནས་མི་ཤེས་ཚོ་་་་་་་ཟེར། ཞེ་འདོད་དང་ལག་ལེན་མཐུན་པའི་བྱ་བཏང་རི་ཁྲོད་པ་བཟང་པོ་ལ་ཡང་ཡ་མཚན་པར་བལྟས་ནས་བསྙེན་བཀུར་མི་་་་་་་བྱེད་པར་མ་ཟད། ཚེ་བློས་སུས་ཐོངས་ཡོང་མི་ཤེས་ཚོ་ཟེར། བྱ་བཏང་བ་དེ་བས་ཁོ་བོས་ཚེ་བློས་ཐོངས་ཡོད་པ་ལྟ་བུའི་གཏམ་་་་་532

ཁམ་པོ་ཆེར་སྨྲས། བྱ་བཏང་བ་སྒོམ་ཆེན་བཟང་པོ་དེ་འགབ་ཀྱི་སྟན་དམའ་མོར་བཞག ཁོ་རང་གོང་དུ་འགྱེང་། བརྙས་སྨོད་བྱས།་ཧོ་ཧ་ཚོ་ཟེར་བ་དེ་ཆོས་ཤེས་པའི་མཁས་པ་ཞིག་གི་མཛད་སྤྱོད་་་་ཅིག་དང་། བཤད་རྒྱུའི་གཏམ་ཞིག་མ་ཡིན་ཏེ། ཚེ་བློས་ཐོངས་ཡོད་ན་མི་ནོར་ཟས་གསུམ་འདོར་བ་ཆོས་ཉིད་ཡིན་ཏེ། མི་གཙང་བ་བློས་བཏང་ནས་མི་འཕེན་པར། དེ་ཡར་ལ་གསོག་འཇོག་བྱེད་དམ་ཐུགས་བསམ་བཞེས་ཚེ་བློས་ཐོངས་ན་ཡང་དེ་དང་འདྲ།ནང་སེམས་ལ་གང་ཡོད་ཕྱིའི་རྣམ་འགྱུར་ལ་བལྟས་ནས་ཤེས་་་་་་་དགོས་ཏེ། སྦ་དབྱུག་བཟུང་ནས་བསོད་སྙོམས་བྱས། གསོག་འཇོག་མི་བྱེད་པ་ལ་བྱ་བྲལ་ཟེར་གྱིས་བླ་མ་མི་ཟེར། གདུགས་རྒྱལ་མཚན་བསྐོར་ནས་འགྲོ་དོན་བྱེད་པ་ལ་བླ་མ་ཟེར་གྱེས་བྱ་་་་་བྲལ་མི་ཟེར། དེ་ཕྱིའི་རྣམ་འགྱུར་ལ་བལྟས་ནས་ཤེས་པ་ཡིན་གྱེས།མངོན་ཤེས་ཀྱིས་ཤེས་པ་ག་ལ་ཡིན། ཚེ་བློས་བཏང་བ། ཞེ་འདོད་དང་ལག་ལེན་མཐུན་དགོས་ཀྱིས། གསོག་འཇོག་བྱས་ངས་ཚེ་བློས་ཐོངས་ཡོད་ཅེས་སྨྲས་ན་འཇིག་རྟེན་རྒད་པོ་ཡན་ཆད་ཀྱི་་་་་་བཞད་གད་ཀྱི་གནས་ཡིན་པས་གཞན་མ་སེམས།སྨྲས་པ། ཕན་བདེའི་འབྱུང་གནས་བླ་མ་རིན་པོ་ཆེ། །ནོར་བུ་བཞིན་དུ་སྤྱི་བོའི་རྒྱན་དུ་བཞུགས། །ལག་གཉིས་ཐལ་མོ་སྦྱར་ནས་གསོལ་བ་འདེབས། །བྱེན་རླབས་དངོས་གྲུབ་དགོས་འདོད་ཆར་533

བཞིན་ཕོབས། །བླ་མ་འཇམ་དབྱངས་དབྱངས་ཅན་ལྷ་མོ་ཡི། །དྲིན་གྱིས་ལེགས་བཤད་འདོམས་པའི་སྐལ་བ་བྱུང་། །བར་སྐབས་འདིར་ཡང་རྣར་སྙན་ཡིད་འབབ་ཀྱི། །དམ་ཆོས་གླུ་དབྱངས་ལེན་ལ་བདག་ཡིད་སྤྲོ། །ཚེ་རབས་ཐོག་མ་མེད་ནས་ད་ལྟའི་བར། །རང་གཞན་འགྲོ་ཀུན་མ་རིག་དབང་དུ་སོང་། །ང་མེད་པ་ལ་ངར་བཟུང་ཆགས་སྡང་ལངས། །དེ་ལ་བརྟེན་ནས་ཉོན་མོངས་གཞན་རྣམས་རྒྱས། །ཉོན་མོངས་དབང་གིས་ལས་ནི་སྣ་ཚོགས་བསགས། །ལས་ཀྱི་དབང་གིས་འགྲོ་བ་རིགས་དྲུག་གི །ནང་དུ་སྒྱེས་ནས་སྡུག་བསྔལ་དཔག་མེད་མྱང་། །བདེ་བའི་གོ་སྐབས་སྐད་ཅིག་ཙམ་མ་བྱུང་། །འཁོར་བའི་ཁྱེམ་ཐབ་བྱེད་པ་སྲིན་མོའི་གླིང་། །དུག་སྦྲུལ་ནག་པོའི་ཚང་དུ་ཆུད་པ་འདྲ། །འདོད་ཡོན་ལོངས་སྤྱོད་དུག་དང་འདྲེས་པའི་ཟས། །སྤུ་གྲིའི་ཁ་ཡི་སྦྲང་རྩི་ལྡག་དང་མཚུངས། །སྐྱུག་ནད་ཅན་གྱི་མི་ལ་ཟས་བསྟན་བཞིན། །འདོད་སྲེད་ཞེན་པ་གཏིང་ནས་ལོག་པ་དགོས། །སེང་གེའི་སྔོན་དུ་རྩྭ་ཕུང་སྤུངས་པ་ལྟར། །ནོར་ལ་འདོད་པ་སྤུ་ཙམ་མེད་པ་གཅེས། །ནག་ཅན་བཙོན་དོང་ནང་ནས་འབྲོས་པ་ལྟར། །ད་རེས་འཁོར་བའི་ནང་ནས་འབྲོ་རེ་རན། །ཕྱེ་ལེབ་རི་དྭགས་བུང་བ་ཉ་དང་གླང་། །གཟུགས་སྒྲ་དྲི་རོ་རེག་བྱས་ཕུང་བ་ལྟར། །འདོད་ཡོན་ལྔ་ཀ་བསྟེན་པའི་སྐྱེ་བོ་རྣམས། །འདི་ཕྱི་གཉིས་ཀ་ཕུང་བར་534

གདོན་མི་ཟ། །དེ་ཕྱིར་ཚེ་འདིའི་བྱ་བ་བློས་ཐོངས་ལ། །གཅིག་པུར་རི་ཁྲོད་དབེན་པའི་དགའ་ཚལ་དུ། །ཉོན་མོངས་ནད་བརྒྱ་འཇོམས་པའི་སྨན་གྱེ་མཆོག །དམ་ཆོས་བདུད་རྩི་འཐུང་ལ་ཡིད་སྨོན་མཛོད། །ཅེས་བར་སྐབས་ཀྱི་ཚིགས་སུ་བཅད་པའོ།།འདོད་ཡོན་ལྔའི་ནང་ནས་ལྟོ་གོས་བུད་མེད་གསུམ་པོ་འདི་སྡུག་བསྔལ་གྱེ་འབྱུང་གནས་ཡིན་ཏེ། དེ་ཡི་རྒྱུ་མཚན་གང་ཡིན་ཞེ་ན། དེ་ཡང་ཇ་འདི་དང་པོ་མི་རྣམས་ཀྱིས་འཐུ་བའི་ཕྱིར་ཕར་འགྲོ་ཚུར་འགྲོ་བྱས་དུས་ས་དང་ཤིང་ལ་གནས་པའི་སྲིན་བུ་མང་པོ་རྐང་ལག་གིས་བསད་པ་གྲངས་མང་། ཤིང་གི་ཡལ་ག་བཅག་ནས་ཤིང་སྡིག་བླངས། ཇ་ལོ་འཐུ་བའི་གཡོག་པོ་རྣམས་ཀྱིས་ཚ་གྲང་བཀྲེས་སྐོམ་ངལ་དུབ་ན་ཤི་སོགས་སྡུག་བསྔལ་མི་བཟོད་པ་མང་པོ་མྱང་། ཐག་རིང་ནས་བཀལ་འོང་དུས་མཛོ་གཡག་རྟ་དྲེལ་མང་པོ་ལ་བཀལ་འོང་། ས་ཐག་རིང་ཞིང་ཁལ་ལྕི་བས་ངལ་དུབ་སྒལ་བ་བཏོན་པ་དང་། ལམ་ནས་ཤི་བ་ཡང་མང་། ཚོང་དཔོན་གཡོག་པོ་མང་པོས་ཉིན་པར་གྱི་ལྟོ་བཅག མཚན་མོའི་གཉིད་བཅག་ནས་ཡར་བཀལ་མར་ཕབ་སོ་དང་མེལ་ཚེ་བྱས། དགུན་ཡིན་ན་གྲང་ནས་རྐང་ལག་ཕྱིད་ལ་ཆད་སྡུག་མྱང་། དབྱར་ཡིན་ན་ཉི་མའི་ཚ་བས་གདུངས། ཁ་སྐོམ་བཟའ་བཏུང་སྤྱོད་ལམ་དམན་ལྷག་ལ་བརྟེན་ནས་ཚ་བའི་ནད་སོགས་ནད་སྣ་དུ་མ་བྱུང་།པྱ་35

མི་མང་པོ་ཤི་བ་དང་། ཁྱད་པར་ཚོང་དཔོན་བུ་གཅེས་སྙིང་དང་འདྲ་བ་ཤི་བ་མང་། སྡིག་པ་དེ་ཀུན་གྱེ་ནང་ནས་ཕལ་ཆེ་བ་ཞིག་ཇ་འཐུང་མཁན་རྣམས་ལ་འབྱུང་སྟེ། དེ་ཅིའི་ཕྱིར་ཞེ་ན། ཇ་འཐུང་བ་པོ་མེད་ན། ཇ་འཐུ་མཁན་དང་འཚོང་མཁན་མི་འབྱུང་སྟེ། དཔེར་ན་རྒྱ་གར་གྱི་མིས་ཇ་མི་འཐུང་བས། དེ་ལ་ཇ་ཚོང་མི་འགྲོ་བ་ལྟ་བུའོ། །ཇ་འཐུང་མཁན་ཡོད་ནས། ཇ་འཚོང་བ་པོ་དེའི་དོན་དུ་འོང་བ་ཡིན་པའི་ཕྱིར་རོ། །རྒྱ་ནག་དང་བོད་ཀྱི་མི་རྣམས་འཁྲུལ་བ་ཙམ་མ་གཏོགས་ཇ་འདི་ལ་དགོས་པ་ཅི་ཡང་མེད་དེ།ཚེ་ཕྱི་མར་མི་ཕན་པ་གཞིར་བཞག ཚེ་འདི་ལ་ཡང་ཟས་ཟ་རྒྱུ་མེད་ན་ཇ་ཅི་ཙམ་འཐུངས་ཀྱང་བཟའ་བའི་ཚབ་ཏུ་མི་འགྲོ། ཆུ་མེད་ན་སྐོམ་དུས་ཇ་སྤར་བ་བྱས་འཆོས་ཀྱང་བཏུང་བའི་ཉམས་ལ་མི་ཕན། དགོས་པ་མེད་པ་ཙམ་དུ་མ་ཟད་ཇ་འདིས་རང་གཞན་མང་པོ་ཚེ་འདི་ཕྱི་གཉིས་གར་མི་འདོད་པ་དུ་མ་གཏོང་་་་་བས་ཇ་འདིས་ཡུལ་ཁམས་ཕུང་ལ་སྦྱོར་ཏེ། ཇ་ཉོ་མི་རྣམས་ཀྱིས་ཉོ་དུས་རིན་ཆེན་པོ་བྱེན་ནས་ཉོ་དགོས། མཐོ་བ་རྟ་གླང་གསེར་དངུལ་ནས། དམའ་བ་གྲོ་ནས་ཁབ་སྐུད་ཡན་ཆད་ཀྱི་ནོར་རྫས་ཐམས་ཅད་དོན་མེད་ཤིང་ལོ་ཞིག་གི་རིན་དུ་ཟད་ནས། མཆོག་དམན་བར་བ་ཐམས་ཅད་བུ་ལོན་འོག་ཏུ་འཛུད། ལྷག་པར་གྲྭ་པ་གྲྭ་རྐྱང་དང་ཁྱེམ་པ་ཉམ་ཆུང་རྣམས་དབུལ་པོར་བཏང་བ་མང་།536

ཇ་ཧ་ཅང་འཐུང་ཆེས་ན། རླུང་ཤས་ཆེ་བས་རླུང་ལངས། མཚན་མོ་གཉིད་མི་ཁུག དེས་ན་སྤྱན་སྔ་བ་བློ་གྲོས་རྒྱལ་མཚན་གྱེས་མཛད་པའི་ཇ་དཀར་བགགས་པའི་གཏམ་སྤྱོ་ཆུ་སུན་འབྱེན་ལས།དུས་ངན་སྙིགས་མ་ལྔ་བདོ་ལ། །ཐམས་ཅད་འདོད་ཡོན་ལྔ་ཡིས་བསླུས། །ཁྱད་པར་ཇ་འདིས་རླག་པ་ཙམ། །དགྲ་བོ་ཡིས་ཀྱང་ག་ལ་བྱེད། །འདི་དང་ཕྱི་མ་ཐམས་ཅད་རླག །ནོར་ཤོར་སྲོག་ཤོར་ཆོས་ཀྱང་ཤོར། །ཇ་ཡི་ཕྱིར་དུ་ནོར་ཟད་ནས། །སྤྲང་པོར་འགྲོ་བ་གྲངས་མི་ཆོད། །སྦྱོར་ཐེབས་རེ་ལ་བཞི་ཆ་རེ། །འཇལ་དགོས་བྱུང་བ་ཤིན་ཏུ་མང་། །སྦྱོར་ཐེབས་བཞི་བཅུར་མར་ཞོ་བཅུ། །སྤྲང་པོར་འགྲོ་བ་འོས་མེད་དོ། །འཁོར་བོས་བསྒྱུར་རྒྱལ་ལོངས་སྤྱོད་ཀྱང་། །འདི་ལྟར་བྱས་ན་བརླག་པ་ལ། །ཡུན་རིང་འགོར་བ་ག་ལ་སྲིད། །ཇ་ལ་དགའ་དང་ཆང་ལ་དགའ། །བུད་མེད་དགའ་ལ་དུས་ནམ་ཡང་། །ཚོད་ཟིན་ཡོང་བའི་ཁ་ལེ་མེད། །ཚོད་ཟིན་མེད་ན་དེ་ཙམ་དུ། །ནོར་ཟད་སྤྲང་པོར་ཅིས་མི་འགྲོ། །ཕྱུག་པོ་འདོད་ན་དགྲ་བོ་ཆེ། །ཇ་ལ་གདོན་དུ་ཤེས་པར་གྱིས། །ཇ་དཀར་མང་དུ་འཐུང་བ་ཡི། །ལུས་ལ་ནད་མ་ཞུགས་པ་མེད། །གྲང་བའི་ནད་ཀྱིས་འཕྲལ་དུ་གདུངས། །མི་འདོད་བཞིན་དུ་འཁུར་དགོས་པ། །བདག་གིས་མང་དུ་མཐོང་ཞིང་ཐོས། །ཆུ་བསགས་ཆུ་རྐྱལ་བཞིན་སོང་སྟེ། །ཤི་བ་བྱུང་བ་ཤིན་ཏུ་མང་། །ཇ་ཡིས་རྐང་ལག་སྐྱོག་པོ་དུ་37

རུ། །བཏང་བའི་གྲངས་ནི་སུ་ཡིས་ཆོད། །ལུས་བྱིང་མི་བདེ་བད་གན་བསྐྱེད། །དང་ཁ་དོག་ཅིང་ཟས་མི་འཇུ། །ལར་ན་ནད་རྣམས་ཐམས་ཅད་བསྐྱེད། །ནད་ཀྱིས་གདུངས་བཞིན་ཇ་དགོས་ཞེས། །འཐུང་བ་དག་ཀྱང་མང་དུ་མཐོང་། །ཇ་ཡིས་སྤྱོ་བར་གྱུར་པའི་མི། །མ་གཏོགས་སུ་ཞིག་དེ་ལྟར་བྱེད། །དེས་ན་ཇ་འདི་སྨྱོ་ཆུ་རུ། །གདོན་མི་ཟ་བར་ཤེས་པར་མཛོད། །མདོར་ན་ནད་ལ་མི་དགའ་ན། །ཇ་འདི་དགྲ་རུ་ཤེས་པར་གྱིས། །ཞེས་པ་ལ་སོགས་པའི་ཉེས་དམིགས་ཆེ་ཚུལ་མང་པོ་གསུངས། གཞན་ཡང་ཇ་འདིས་མཚན་ཉིད་པའི་སློབ་གཉེར་འཆག སྒོམ་ཆེན་པའི་ཐུགས་དམ་འཆག་ཚུལ་སོགས་ཆོས་ཀྱི་བར་ཆད་དུ་འགྲོ་ཞེས་ཆོས་རྗེ་འབྲུག་པ་ཀུན་ལེགས་ཀྱིས་གསུངས། དེ་བདེན་ཏེ། ཇ་མང་པོ་འཐུང་མཁན་དེ།མར་སྒོ་ལ་བརྒྱ་སྟོང་འབུད་དགོས། མལ་ས་དྲོན་པོ་ནས་ཐུགས་དམ་ཕར་ཞོག རང་ག་སྡོད་དུ་ཡང་མི་འཇུག ཆར་ཆུ་མུན་ནག་ཁ་བ་བབས་རུང་ཕྱི་སྒོ་ལ་འགྲོ་དགོས། འགྲོ་ཐག་རིང་། དབྱར་ཡིན་ན་ལམ་ལ་མ་བལྟས་ན་སྲིན་བུ་མང་པོ་རྐང་པས་བརྗིས་ནས་གསོད། གཞན་གྱི་ཁྱེ་བཙན་པོ་ཡོད་ས་ཞིག་ཡིན་ན་ཕྱི་སྒོ་ལ་སོང་ནས་གཏོང་གི་ཡོད་པའི་སྒང་ལ་སྐབས་རེ་ཁྱེ་ཤོར་ནས་གཏོང་དུ་མ་བཅུག དེད་ནས་གསང་སྣེ་ན་ཆུ་ཙ་ར་ར་བྲོས་པས། ས་རྡོ་སོགས་ལ་ཐོགས་ནས་རྐང་སྣེ་ཚོ་ནས་ཁྲག་ཙ་ར་ར་བྱེད་པའི་དུས་538

ཀྱང་འབྱུང་། གཅིན་གཏོང་དུས་སྔོ་རླན་སོགས་སྲིན་བུ་མང་སར་བཏང་ན། ལན་རེ་ལའང་འབུ་བཅུ་ལྷག་རེ་འཆི་དུས་འབྱུང་།གལ་ཏེ་རེ་གཉིས་མི་འཆི་དུས་མེད། གཅིན་གྱེ་དུག་གིས་སྔོ་ལྗང་རྩྭ་རྣམས་སེར་པོར་བཏང་། མདོག་ཤོར་ནས་བསྐམས། དེས་ན་སངས་རྒྱས་ཀྱིས་སྔོ་རླན་སྟེང་དུ་བཤང་གཅི་མ་འདོར། སྐྱེ་བ་མ་གཅོད། སྲོག་གཅོད་མ་བྱེད་གསུངས་པ་རྣམས་དང་འགལ་ནས།གཅིན་གཅིག་གཏོང་བའི་རིང་ལ་སྡོམ་པ་གསུམ་བཏང་བ་ཡིན།སྡོམ་པ་གང་ཤོར་ན་ངན་སོང་གསུམ་གང་རུང་དུ་སྐྱེ་ཞེས་་་་་་་་་་་་གསུངས། ཇ་བསྐོལ་ན་ཆུ་དང་ཤིང་ཅི་ནས་ཀྱང་དགོས། ཇ་མང་པོ་འཐུང་མཁན་ཡིན་ན་དེ་ཙམ་གྱེ་ཆུ་ཤིང་མང་དགོས། ཆུ་ཤིང་འདི་གཉིས་ཀྱང་སྡིག་པའི་རྩ་བ་རང་ཡིན། ཆུ་ཐག་རིང་ན་དེ་ལེན་དུ་འགྲོ་བས་ལམ་ལ་བལྟས་ནས་མ་སོང་ན་དབྱར་ཡིན་ན་་་་་སྲིན་བུ་མང་པོ་གསོད།དེས་ན་སངས་རྒྱས་ཀྱིས་མིག་གིས་གཉའ་ཤིང་གང་ཙམ་ལ་བལྟས་ནས་འགྲོ་དགོས་ཞེས་བཅས་པ་མཛད་པ་ཡང་། འབུ་མི་གསོད་པ་སོགས་ལ་དགོངས་ནས་གསུངས་པ་ཡིན། མིག་གིས་ཕྱོགས་ཀུན་ཏུ་བལྟས། ལམ་ལ་མི་བལྟ་བར་རྐང་པས་འབུ་མང་པོ་བསད་ན། སྐབས་དེར་སྡོམ་པ་གཉིས་ཤོར་བ་ཡིན། ཆུ་ནང་ན་འབུ་མེད་པའི་ཆུ་དཀོན། མཚོ་དང་ཆུ་མིག་སོགས་ན་འབུ་ཆུང་539

ཆུང་ཁབ་རྩེ་ཙམ་དང་སྤུ་རྩེ་ཙམ་པས་ཁེངས་ཡོད། གཞན་རྫ་ཆུ་དང་ཆུ་ཆེན་ཡིན་ཡང་ཆུ་ལེན་དུས་མ་བལྟས་ན་འབུ་ཆུང་རེ་་་་་་་་གཉིས་ཡོང་སྲིད། དེས་ན་སངས་རྒྱས་ཀྱིས་ཆུ་ཚག་ས་དགོས་ཞེས་གསུངས་པ་ཡིན། ཆུ་ལེན་དུས་ཆུ་ཚགས་ལ་མ་བཙགས། ཡང་ན་ཞིབ་ཏུ་བལྟས་ནས་མ་བླངས་ན་འབུ་མང་པོ་ཡོང་། འབུ་བཙོས་ནས་འཐུང་ན་སྐབས་དེར་ཡང་སྡོམ་པ་གཉིས་ཤོར་སོང་བ་ཡིན།ཆུ་དེ་ལེན་སྣོད་ཀྱི་ནང་གི་ངོས་ལ་བཀྲུ་བཤལ་བྱས། ཆུ་ས་ལ་འབོ་དུས་མ་བལྟས་ན་ས་ཡི་བུ་ཆེ་ཆུང་མང་པོ་ལ་ཕོག་ཆུས་ཁྱེར་ནས་འཆི། ཁ་ཅིག་མ་ཤི་ཡང་འཆི་ལ་ཁད་ཀྱི་འཇིགས་སྐྲག་དང་སྡུག་བསྔལ་མྱོང་། ཆུ་ཕྱོགས་གཞན་ནས་ཚུར་རྐ་ལ་དྲངས་ན། རྐ་བརྐོ་དུས་སྲིན་བུ་མང་པོ་གསོད། ཆུ་དྲངས་ན་ཟླ་རེ་འཕྲོར་རྐ་མགོ་ནས་ལོག ཆུ་ཆད་ན་རྐ་ནང་དུ་གནས་པའི་སྲིན་བུ་ཉི་མས་བསྲེགབྱེའུ་ཆུང་གིས་ཟ། སྐམ་ན་གནས་པའི་སྲིན་བུ་མང་པོ་རྐ་ནང་དུ་འཚངས། རྐ་མགོ་ནས་ཆུ་མར་བཏང་དུས་རྐ་ནང་ན་གནས་པའི་འབུ་ཐམས་ཅད་ཆུ་ཡིས་ཁུར་ནས་འཆི་བ་སོགས་སྡིག་པ་འགའ་ཞིག་བསགས་ཡོང་། ཡང་མེ་ཤིང་ལ་ཤིང་རློན་པ་བཅད་ན་སྐྱེ་བ་གཅོད་པ་དང་། གཅོད་དུ་བཅུག་པ་ཡིན་པས་སྡོམ་པ་ཞིག་དེ་དུས་ཤོར། ཤིང་བཅད་ནས་ས་ལ་བསྒྱེལ་གཏུབས་གཤགས་པའི་དུས་སོགས་སུ་ཤིང་སྐམ་པོ་ཡིན་ན་ཤུན་པ་དང་ནང་ན་འབུ་་་་་་་་540

དཀར་བོ་ཆེ་ཆུང་མང་པོ་ཡོད་པ་ས་ལ་འཕངས་ནས་འཆི། ཕལ་ཆེར་ཤིང་མེ་ལ་བསྲེག་དུས་འཆི། ལྕི་བ་འཐུ་ན་འཐུ་དུས་ཕར་འགྲོ་ཚུར་འགྲོ་མང་པོ་བྱེད་དགོས། དེ་དུས་ས་ལ་མ་བལྟས་ན་ས་ཡི་སྲིན་བུ་ཆེ་ཆུང་མང་པོ་གསོད། ལྕི་བ་ལ་འབུ་མང་པོ་བརྟེན་ནས་ཡོད། དེ་ས་ནས་ཡར་ལེན་དུས་ཁུར་ནས་འོང་བའི་དུས་ཉི་མ་ལ་སྐེམ་དུས་འབུ་མང་པོ་འཆི། གལ་ཏེ་མ་ཤི་བ་རྣམས་ཇ་བསྐོལ་དུས་མེ་ནང་དུ་བཞག་ནས་འཆི་སྟེ། འབྲུག་པ་ཀུན་ལེགས་ཀྱིས། ཇ་མང་པོ་བསྐོལ་ཚེ་ཐབ་ཤིང་གི་ནང་དུའང་མེ་ལ་གང་ཙམ་འཆི་ཤེས་པ་དང་ཚད་གཟུང་དུ་མི་འདུག་གསུངས། སྡིག་པ་དེ་ཐམས་ཅད་ཀྱི་ཆེ་ཤོས་དེ་འཐུང་མཁན་ལ་འབྱུང་བས། གཞན་ཞིག་ལ་འབྱུང་བར་མ་སེམས། གཞན་ཡང་ཇ་འདིས་ཉོན་མོངས་དུག་ལྔ་སློངས། མི་དགེ་བཅུ་ཡང་བྱེད་དུ་འཇུག་པས། མི་དགེ་བ་ཆེ་ཆུང་གང་བྱས་ཀྱང་ཕྱི་མར་ངན་སོང་གསུམ་མ་གཏོགས་་་་་་་་་་གཞན་དུ་སྒྱེ་ས་མེད། འོ་ན་ཇ་འདི་ལ་སངས་རྒྱས་ཀྱིས་མ་འཐུང་ཞེས་ཆང་ལྟར་བཅས་པ་མ་མཛད་པས་འཐུང་ན་སྐྱོན་མེད་ཟེར་ན། སྔོན་སངས་རྒྱས་ཀྱི་དུས་སུ་ཇ་འདི་དངོས་སུ་མེད་པས་བཅས་པ་མཛད་རྒྱུ་ཞིག་མ་བྱུང་བ་ཡིན། དངོས་སུ་ཡོད་རྒྱུ་ཞིག་ཡིན་ན་ཆང་ལས་ལྷག་པ་འདི་ལ་བཅས་པ་མཛད་ངེས་ཞེས་སྒྱེས་བུ་དམ་པ་དུ་མས་གསུངས། འོན་ཀྱང་སངས་རྒྱས་ཀྱིས་དངོས་སུ་བཅས་541

པ་མ་གནང་ཡང་། ཤུགས་ཀྱིས་བཅས་པ་མཛད་ཡོད་དེ། མི་རུང་བ་དང་མཐུན་པའི་ཕྱོགས་ཀུན་སྤོངས། །ཞེས་གསུངས་པས་ན།ཇ་འདི་ལས་མི་རུང་བ་དང་མཐུན་ཚབས་ཆེ་བ་ཞིག་གཞན་ན་་་་་མེད། དེས་ན་ཆོས་པ་འཇིག་རྟེན་པ་སུ་ཡིན་ཡང་ཇ་འདི་སྤངས་ན་ལེགས། གལ་ཏེ་ངན་གོམས་ཀྱི་དབང་གིས་འཐུང་དགོས་པ་བྱུང་ནས་སྒོང་མི་ནུས་ཀྱང་བག་མེད་དུ་མི་འཐུང་བར་ཚོད་་་་་་་་་འཛིན་དགོས། དེང་སང་བླ་མ་མཚན་ཉིད་པ་སྒོམ་ཆེན་པ་མན་ཆད་ཀྱིས་ཇ་འདི་སྐྱོན་དུ་མི་མཐོང་བར་ཡོན་ཏན་དུ་རློམ་ནས་ཇ་མང་བོ་མངར་པོ་འཐུང་རྒྱུ་བྱུང་ན་འཛུམ་ལངས། གཏམ་མང་པོ་ལབ། ཉི་མ་ནམ་ཚ་བཏང་ཆོས་སྤྱོད་ཚོ་སྐད་གསེང་མཐོན་པོས་དབྱངས་བྱས་བཏོན། ཇ་མེད་པར་ཉིན་གཅིག་ཙམ་ལ་ཡང་སྡོད་མི་ཚུགས་པར་སློབ་གཉེར་དང་། ཐུགས་དམ་ཀྱང་མི་འོང་བ་ལྟ་བུའི་ཐུགས་ཁྲལ་མཛད་པ་ཆོས་མ་ཤེས་པའི་རང་མཚང་དུ་གོ་་་་་་ནས། ཇ་འདི་ལ་སྲེད་པ་ཆུང་བར་གྱིས། ལྷག་པར་བྱ་བཏང་རི་ཁྲོད་ན་སྡོད་པ་རྣམས་ཀྱིས་ཇ་འདི་ལ་འདོད་ཆུང་ཆོག་ཤེས་དུས་རྒྱུན་དུ་བསྟེན་པ་གཅེས།ཡང་མར་འདིའི་ཆེད་དུ་མཛོ་མོའི་བུ་མངལ་ནས་ཕྱིར་ཐོན་མ་ཐག་ནས་བསད། ཡང་ན་འོ་མ་མི་སྟེར་བར་མུ་གེས་འཆི་རུ་འཇུག འབྲི་ཡི་བུ་དུས་རྒྱུན་དུ་རྟོད་ཕུར་ལ་བཏགས། ནུ་ཞོ་542

མངར་མོ་ཅུང་ཟད་རེ་མ་གཏོགས་འཐུང་དུ་མི་འཇུག ཁོ་རང་གི་ཁ་ཡིས་རྩྭ་ཟ་ཆུ་འཐུང་རེག་གི་བར་དུ་ཟླ་བ་མང་པོར་མུག་སྡུག་མྱོང་། ལུས་སྒུར། ཁོག་པ་གུམ། ཕྱུགས་འཚོ་མཁན་གྱིས་ཉིན་པར་གྱེ་ལྟོ་བཅག མཚན་མོའི་གཉིད་བཅག་ཆར་ཆུ་མུན་ནག་གི་ནང་ནས་སྡུག་བསྔལ་མྱོང་། མཛོ་འབྲི་བཞོ་མཁན་གྱེས་གཅི་བ་གཅིན་གྱེ་འདམ་རྫབ་ནང་ནས་བཞོ་དུས་དཀའ་ལས་མྱོང་། འོ་མ་བཞོས་པ་ཙམ་དུ་མ་ཟད་ཚུར་ཁྱེར་འོངས་ནས་མེ་སྦར་འོ་མ་བསྐོལ། ཞོ་བསྙལ། འོ་མ་དཀྲོགས། མར་བླངས། ད་ར་བསྐོལ། ཕྱུར་བ་བསྐམས། ཐུད་བཅའ་བ་སོགས་ཁར་ཟ་རེག་གི་བར་དུ་དལ་བ་མེད། མཛོ་འབྲི་རྣམས་ཀྱི་ནུ་མ་ནས་ཉིན་རེ་བཞིན་ལག་པས་ཤེད་ཀྱིས་འཐེན་པའི་སྐབས་ཤིག་ཚ། རྨ་བྱུང་ཕྲ་བ་རྒྱག ཕྱུགས་རྣམས་ཀྱིས་རྩྭ་ཟ་དུས་ཆུ་འཐུང་དུས་ཕར་འགྲོ་ཚུར་འོང་། ཉལ་དུས་རྣམས་སུ་ས་ཡི་སྲིན་བུ་གྲངས་ཀྱིས་མི་ལང་བ་གསོད། མར་དེ་ཡར་མར་ལ་འཁྱེར་དུས་རྟ་དྲེལ་མཛོ་གཡག་ལ་བཀལ་ནས། སྒལ་རྨ་བྱུང་ལྟོགས་སྐོམ་ཚ་གྲང་ངལ་དུབ་ཀྱི་སྡུག་བསྔལ་མྱོང་། མར་ཕར་སྟེར་ཚུར་ལེན་སོགས་ཀྱི་ཕྱིར་མི་རྣམས་ཀྱིས་ཀྱང་སྡུག་་་་་་་་་་བསྔལ་དུ་མ་མྱོང་། མར་གྱི་སྟེང་ནས་ཆགས་སྡང་སེར་སྣ་སོགས་ཉོན་མོངས་ཀུན་ལྡང་། མ་བྱེན་ལེན་རྫུན་སོགས་མི་དགེ་བ་བཅུའམ་གང་རུང་གཅིག་རེ་གཉིས་རེ་བྱེད་ངེས། བྱས་ན་ཕྱི་མར་543

དམྱལ་བ་ཡི་དྭགས་དུད་འགྲོ་གསུམ་གྱི་གནས་སུ་སྐྱེ། འོ་མ་ཞོ་དང་མར་ཕྱུར་བ་ཐུད་རྣམས་ཀྱིས་སྒོ་ཕྱུགས་སོགས་གཞན་ལ་་་་་་་སྡུག་བཏང་ན། ཟ་མཁན་གྱི་སྟེང་དུ་ཚེ་འདི་ཕྱི་གཉིས་ཀ་སྡིག་སྡུག་གཏམ་ངན་གསུམ་འདྲེན་ཚུལ་བསམ་ན་མར་འདི་སྡིག་ཟས་ཁོ་ན་ཡིན་པས། མར་འདི་མང་པོ་ཟ་བའི་ཆོས་པ་ལ་ཉམས་རྟོགས་ཤིག་འཆར་མི་དགོས་སྒྲིབ་སྦྱོང་མ་བྱས་ན་ཉམས་གྲིབ་་་་་་་ཅིག་འོང་བའི་ཚོད་ཡིན། འོ་ན་མར་འདི་ལ་ལུས་སྟོབས་རྒྱས་པ་རྒས་ཁ་སྲ་བ་རླུང་ལ་ཕན་པ་བཀྲེས་སྐོམ་སེལ་བ་སོགས་ཡོན་ཏན་དུ་མ་ཡོད་ཚུལ་སྨན་རྒྱུད་སོགས་ནས་གསུངས་འདུག་པས། འདི་བསྟེན་པར་རིགས་ཟེར་ན། སྤྱིར་འཁོར་བའི་ཕུན་ཚོགས་ཀྱི་བདེ་བ་ནི། སེམས་ཅན་རྣམས་མ་རིག་འཁྲུལ་བའི་དབང་དུ་སོང་ནས་སྡུག་བསྔལ་ལ་བདེ་བར་བཟུང་། བདེ་བའི་མིང་བཏགས་པ་ཙམ་མ་གཏོགས། དོན་དུ་བདེ་བ་སྤུ་ཙམ་ཞིག་མེད། དཔེར་ན་དུག་དང་འདྲེས་པའི་ཟས་ཞིམ་པོ་ཞིག་ཟོས་ན་འཕྲལ་དུ་ཁ་ལ་ཞིམ་་་་་ཞིང་ཁོག་ཏུ་སོང་ན། བདེ་བ་འབྱུང་བ་ལྟར་སྣང་ཡང་། ཕྱི་ནས་སྡུག་བསྔལ་ཚད་མེད་བསྒྱེད་པ་ལྟར། འཁོར་བའི་ཕུན་ཚོགས་ཀྱང་འཕྲལ་དུ་ལོངས་སྤྱོད་དུས་བདེ་བ་ལྟར་སྣང་ཡང་། ཕུགས་སུ་སྡུག་བསྔལ་ཚད་མེད་བསྒྱེད་པས་དེས་ན་འཁོར་བའི་ཕུན་ཚོགས་ཐམས་ཅད་སྡུག་བསྔལ་གྱེ་རང་བཞིན་ཁོ་ན་ཡིན། བདེ་བ་མིན་544 ་

རུང་བདེ་བ་ལྟ་བུའི་ཡོན་ཏན་ལྟར་སྣང་རེ་ཙམ་ཡོད་ན་བསྟེན་་་་་ཆོག་པ་ག་ལ་འགྱུར།དེ་ཡིན་ན་བུད་མེད་ལ་སྤྱད་ན་སྐབས་དེར་བདེ་བ་ཚད་མེད་སྐྱེས། དེ་ལ་བརྟེན་ནས་ན་ཆུང་བུ་དང་བུ་མོ་རྣམས་ལང་ཚོ་རྒྱས།ཆང་འཐུང་ན་འཕྲལ་དུ་ལུས་ལ་གཟི་མདངས་འབར སེམས་ལ་དགའ་བདེ་འཆར་བ་སོགས་ཡོན་ཏན་ལྟར་སྣང་། དེ་མེད་ན་འཇིག་རྟེན་ཕུན་ཚོགས་ལ་མེད་མི་སྲིད་པས་ཐམས་ཅད་བསྟེན་ན་ཆོག་སྟེ། དེ་ག་ལ་རུང་། དཔེར་ན་དུག་དང་འདྲེས་པའི་ཟས་ཞིམ་རུང་ཕྱི་ནས་སྲོག་འཆད་པ་ཤེས་ན་སྦྱོན་པ་འདྲ་མ་གཏོགས་བློ་ལྡན་སེམས་ཡོད་ཀྱིས་ནམ་ཡང་མི་ཟ་བ་ལྟར། འདོད་ཡོན་ལོངས་སྤྱོད་ལ་བདེ་བ་ལྟར་སྣང་རེ་ཡོད་ཀྱང་ཕྱི་ནས་སྦུག་བསྔལ་ཚད་མེད་བསྐྱེད་པ་ཤེས་ནས། མར་སོགས་འདོད་ཡོན་སྤངས་ནས། རབ་ཏིང་འཛིན་ཟས། འབྲིང་བཅུད་ལེན། ཐ་མས་ཀྱང་དཀའ་སྤྱད་སྡུག་འཁུར་བྱས། སྡིག་དང་མ་འདྲེས་པའི་ཆོས་བྱེད་པ་གཅེས། གལ་ཏེ་དུས་ཀྱི་དབང་གིས་ཟས་དེ་མིན་མེད། ལྟོགས་པའི་དབང་གིས་བསྟེན་དགོས་པ་བྱུང་ན་ཡང་། དུག་ཟས་ཟ་ན་མི་གནོད་པའི་རྫས་སྔགས་སྨན་བསྟེན་དགོས་པ་ལྟར། སྡིག་ཟས་འཇུ་བ་ཚུལ་ཁྲིམས་དང་དགེ་སྦྱོར་རྣམ་པར་དག་པ་བྱས། བག་མེད་དུ་བསྟེན་པ་མ་ཡིན་པར་སྲོག་འཚོ་བ་ཙམ་དུ་ཅུང་ཟད་རེ་་་་545

བསྟེན་པར་བྱ། དེང་སང་བླ་རྒན་ཁ་སེར་མགོ་དཀར་འགའ་རེས།ཟས་དཀར་གསུམ་མངར་གསུམ་དགེ་འདུན་པའི་ཟས་ཡིན་ཟེར།མར་ཁ་ལ་ཟོས་པས་མི་ཆོག་མར་ཁུ་ཕོར་བ་གང་དོ་རེ་འཐུང་།འོ་མ་དང་ཞོ་ཕོར་བ་མང་པོ་འཐུང་། ཐུད་ཟོས་བརྒྱགས་ནས་འཆི་ཚད་པ་རྐྱང་བྱས། སྐབས་རེ་ཕོ་བ་ན་ཟུག་ལངས། མར་འགྲིམས། སྐྱུག་རྫོགས་པ་རྣམས་ཀྱིས་འདོད་ཡོན་གྱི་ཉེས་དམིགས་དང་། ཟས་ཀྱི་ཚོད་རིག་པ་མི་ཉལ་བར་རྣལ་འབྱོར་ལ་བརྩོན་དགོས་གསུངས་པ་རྣམས་མ་ཤེས་པའི་རང་མཚང་ཕྱིར་་་་་བསྟན་པ་ཡིན་པས་གཞན་མ་སེམས། ཡང་དེང་སང་དགོན་པ་ཕལ་ཆེར་གྱིས། མཛོ་འབྲི་སོགས་སྡུག་བསྔལ་གྱི་རྩ་བ། ཀུན་གྱིས་སྡོམ་པ་འཆོར་བའི་རྒྱུ་ཡིན་པར་མ་ཤེས་པར་ཆོས་ཀྱི་མཐུན་རྐྱེན་དུ་གོ་ནས། སྤྱི་ཐོག་ནས་མཛོ་མོ་བཅུ་ཉི་ཤུ་སུམ་ཅུ་བྱས་བཞག ལོ་རེ་བཞིན་འོ་མའི་ཕྱིར་མཛོ་མོའི་རྟོལ་བུ་རྣམས་གཅིག་ཀྱང་མི་་་་་་འཇོག་པར་བསད་ནས། དེའི་སྐལ་གྱི་འོ་མ་བཞོས་ནས་འཐུང་བ་འདི་སྟོན་པའི་རྗེས་འཇུག་ཆོས་པ་རྣམས་ཀྱི་སྤྱོད་ཡུལ་ཞིག་་་་་་་་་་གཏན་ནས་མ་ཡིན། འོ་མ་འཐུང་ན། དམ་པ་གོང་མའི་རྣམ་ཐར་ལྟར། དམ་པ་ཆོས་ཀྱི་འོ་མ་བཞོས་ནས་འདི་ལྟར་འཐུང་དགོས་ཏེ།རྗེ་བཙུན་མི་ལ་ལ། འགའ་ཞིག་གིས་སྐུ་བགྲེས་ཙ་ན་དུམ་རེ་གསོལ་བའི་བ་མོ་རེ་བཟུང་ན་དགའ་ལགས་ཞུས་ཚེ་ལན་དུ་་་་་་་་་546

མགུར་འདི་གསུངས་སོ། །་ རྗེ་མི་བསྐྱོད་ཀྱི་ངོ་བོ་རྡོ་རྗེ་འཆང་། །སྤྲང་ཞེན་པ་ཟད་པར་ཐུགས་རྗེས་བཟུང་། །ང་སྒྱུ་མ་ལུས་ཀྱི་ནགས་ཁྲོད་དུ། །སྟོང་ཉིད་སྙིང་རྗེའི་ན་སྤང་རྒྱས། །ཞེན་མེད་དད་པའི་ཤེ་མ་ཡི། །དམ་ཚིག་གཙང་མའི་ལག་པ་བཀྲུས། །ཐབས་ཤེས་གཉིས་ཀྱི་མཛོ་སྐྱོགས་སུ། །སེམས་ཉིད་རིན་ཆེན་བ་མོ་འཇོ། །རྣམ་དག་གཉུག་མའི་སྒོམ་ཆེན་ལ། །ཟག་མེད་བདེ་ཆེན་གྱེ་འོ་མ་འདྲེན། །སྤྲོས་མེད་ཆོས་ཉིད་ཀྱི་ཞལ་དུ་གསོལ། །ཆགས་མེད་ལོངས་སྤྱོད་མགུར་གྱིས་བཞེས། །དམིགས་མེད་སྙིང་རྗེའི་ཐུགས་ལ་བསྟེམས། །འཕྲིན་ལས་ཕྱོགས་མེད་ཀྱི་ཟག་པ་གཏོང་། །འགྲོ་དོན་ལྷུན་གྲུབ་སྒྲེགས་པ་ཀློག །དེ་འདྲའི་བ་མོ་འཇོ་བ་ལ། །ཁྱོད་འཇིག་རྟེན་བ་མོའི་དགོས་པ་མེད། །ཆོས་བརྒྱད་ཀྱི་དགོན་པར་ང་མི་སྡོད། །ཁྲེལ་མེད་ཀྱི་སྤྱོད་པ་བྱེད་ལ་ཐུག །གསུངས།ཡང་རྩམ་པ་འདིའི་ཕྱིར་དུ། ཞིང་འདེབས་དུས་མཛོ་གླང་གཡག་ལ་ས་གཤག་ཏུ་བཅུག་ན་ས་སྲ་བས་འཐེན་མི་ཐུབ་པས་་་་་ཤུགས་ལངས་ནས་འཐེན་ན་ཕུང་པོ་ངལ་དུབ། འགྲོ་མ་ནུས་ན་ཞིང་རྨོ་མིས་ཤུགས་དྲག་བརྡུངས་ནས་དེད་སྐབས་ཤིག་གཉའ་བ་སྐྲངས། སྡུག་བསྔལ་མྱོང་ཞིང་། རྨོ་མཁན་གྱི་མི་དེའི་རྐང་ལག་རོ་སྟོད་ན། ས་གཤག་དུས་ཞིང་ཐོག་ན་སྲིན་བུ་ཆེ་ཆུང་གང་ཡོད་དུ་47

ཐམས་ཅད་ས་འོག་ཏུ་བདས། ས་འོག་གི་སྲིན་བུ་ཐམས་ཅད་ས་སྟེང་དུ་ཕུད། ཉི་མས་བསྲེགས། བྱ་དང་བྱེའུ་ཆུང་གིས་ཟོས། ཞིང་སྟེང་དུ་ཆུ་གཏོང་དུས་གྲོག་མ་སོགས་སྲིན་བུ་མང་པོ་ཆུ་ལ་་་་་་་་་་་འདེབས། སྟོན་ལོ་ཐོག་ལེན་དུས་ལོ་དང་ས་ལ་གནས་པའི་འབུ་ཐམས་ཅད་རྐང་ལག་གིས་བརྫིས། ལོ་ཐོག་བརྡུང་དུས་ཀྱང་འབུ་བཅར། ཞིང་གི་སོ་ནམ་འདིའི་ཕྱིར་ཁྱེམ་པ་ཕོ་མོ་ཐམས་ཅད་ཀྱིས་ལོ་གཅིག་མ་ཡིན་པར་དུས་རྒྱུན་དུ་དབྱར་དགུན་སྟོན་དཔྱིད་་་་་་་ཐམས་ཅད་སྡུག་དཀའ་ལས་བསམ་གྱེས་མི་ཁྱབ་པ་མྱང་། ཁྱེམ་པ་ཕོ་མོས་སོ་ནམ་མ་ཐུབ་པར་ཉིན་པར་ལྟོ་དང་མཚན་མོ་གཉིད་་་་་བཅག་ནས་རེམས་པས། སྤྱོད་ལམ་དང་ཟས་ཀྱི་དམན་ལྷག་གི་ཚོད་མི་ཟིན་པར་ལུས་ལ་ན་ཟུག་བསྐྱེད་ནས་ལོ་ཟླ་བ་བྱས་ན་བ་དང་། མ་དྲག་པར་ཤི་བ་ཡང་གྲངས་མང་། མདོར་ན་ཞིང་དེ་བཏབ་ནས་བཟུང་རྩམ་པ་བྱས་ཁ་ནང་དུ་ཟ་རེག་གི་བར་དུ་མི་་་་ཕྱུགས་གཉིས་གའི་ལུས་སེམས་ཀྱིས་སྡུག་མྱང་། ཆགས་སྡང་བྱས་སྡིག་པ་བྱས་ཚུལ་རྣམས་ཞིབ་ཏུ་བསམ་ན། གྲོ་ནས་འབྲས་སྲན་སོགས་ཁ་ཟས་འདི་ཐམས་ཅད་སྡིག་སྡུག་གཏམ་ངན་གསུམ་གྱི་རྩ་བ་ཆེ་ཤོས་འདི་ག་ཡིན་ཏེ། འབྲུག་པ་ཀུན་ལེགས་ཀྱིས། ད་ལྟ་ཆོས་པ་འདི་ཀུན་ཟན་བཞེས་པ་ལ་ཉེས་པ་མེད་པ་འདྲ་བ་ཞིག་་་་མཛད་ནས། ལྷུང་བཟེད་བརྟོལ་ལ་ཁད་གནང་། ཁམ་ཟན་བུ་548

ཆུང་གི་འཛོག་མགོ་ཙམ་བུ་རམ་མུར་བ་བཞིན་འདུག་སྟེ། སྡིག་པའི་རྩ་བ་རང་ཟན་འདི་ལ་ཐུག དཔེར་ན་ཞིང་ཐོག་ཏུ་ཆུ་གཏོང་བ་ནས་མགོ་བཟུང་བའི་སྒྲེ་ལོག་ལ་འཆི་བ་ཙམ་མང་། ཉ་པས་ཆུ་འགྲམ་དུ་སྦྲང་བུ་དང་བཅས་ན་ཨེ་འགྲོ་ཡིན། གཞན་མས་འདིའི་སྲོག་གཅོད་ལུགས་ཀྱི་ཡོ་ལང་བར་དཀའ་གསུངས། སྡིག་པ་དེ་ཀུན་གྱེ་ཕལ་ཆེ་བ་ཞིག་ཞིང་འདེབས་པའི་ཁྱེམ་པ་ལས། ཟ་མཁན་བླ་མ་དགེ་སློང་སྒོམ་ཆེན་པ་སོགས་ཀྱི་སྟེང་དུ་འབྱུང་། དེ་ཅིའི་ཕྱིར་ཞེ་ན། ཟ་མཁན་མང་པོ་མེད་ན་ཞིང་འདེབས་མི་དགོས།གལ་ཏེ་ཁྱེམ་པ་ཕོ་མོས་རང་ཁ་གསོ་ཕྱིར་ཅུང་ཟད་རེ་བཏབ་ན་་་་ཆོག་པས་སྡིག་པ་ཆུང་། ཟ་མཁན་མི་མང་པོ་བྱུང་ཚེ་དེ་དག་རྣམས་ཀྱི་ཆེད་དུ་དམིགས་ནས་ཞིང་ཡང་འདེབས་དགོས་པ་ཙམ་དུ་མ་ཟད་རྡོ་ཐོག་མིན་ཚད་ལ་འདེབས་དགོས་པ་བྱུང་། བཏབ་ནས་སྡིག་པ་མང་པོ་བསགས་པ་ཡིན་པའི་ཕྱིར་རོ། །དེས་ན་བླ་མ་དགེ་སློང་བྱ་བཏང་རི་ཁྲོད་ན་སྡོད་པ་རྣམས་ལ་ཁྱེམ་པ་ཕོ་མོ་དད་ཅན་གྱེས་རྩམ་པ་སོགས་ལྟོ་ཆས་ཕུལ་བ་སྡིག་་་་ཟས་ཡིན་པར་མ་ཟད་དད་པས་ཕུལ་བའི་དཀོར་ཟས་ཡིན་པས་མང་པོ་ཟོས་དྲག་ན་ཐར་པའི་སྲོག་རྩ་གཅོད་དེ། རྗེ་མི་ལས།དཀོར་གཉན་པོ་སྲོག་གི་སྤུ་གྲི་དེ། །མང་ཐལ་ན་ཐར་པའི་སྲོག་རྩ་གཅོད། །གསུངས། དེས་ན་དེའི་དོན་དུ་དམིགས་ནས་དགེ་སྦྱོར་༠49

རྣམ་དག་བྱེད་པ་གཅེས། འོ་ན་ཁྱེམ་པ་ཕོ་མོའི་ནང་མ་རྩམ་པ་སོགས་ཟས་ཟོས་ནས་ལུས་ཀྱིས་ཕྱག་བསྐོར་ངག་གིས་ཁ་ཏོན་་་་་་་སོགས་དགེ་བ་སྒྲུབ་པ་དང་། གཞན་བླ་མ་དཀོན་མཆོག་གི་ས་ཕྱོགས་སུ་གཏོང་བ་དང་དབུལ་པོ་སྦྱིན་པ་བྱེད་པ་ནི་ཉུང་བར་་་་་གདའ། ཞིང་བཏབ་ནས་རང་གི་ཁ་ལ་ཟ་བའི་ཁྱེམ་པ་རྣམས་ཤི་ན་ངན་སོང་ཞིག་མ་གཏོགས་ཡར་ཡོང་མཁན་མེད་ཚོད་ན་་་་་་་་་་འདུག་ཟེར་ན། རང་གི་ཞིང་བཏབ་ནས་རང་ཟས་ཟོས་སྡིག་པ་ཞིག་མེད་ཚོ་ཟེར་ཏེ། འདི་ལྟར་སྡིག་པ་ཡོད་ཚུལ་ཤེས་ནས་ཆོས་ཕྱོགས་རེ་ཕྱེད་བཏང་ནས་དགེ་སྡིག་མགོ་མཉམ་པ་རེ་བྱེད་མ་་་་་་ཐུབ་ན། རྒྱགས་ཚད་ཟོས་ནས་བ་གླང་ལྟར་ཉལ་ནས་སྡོད་མཁན་གྱི་ཁྱེམ་པ་ཕོ་མོ་རྣམས་ཤི་ན་ཡར་ཡོང་ཞིག་གང་ནས་ཡོང་། འོ་ན་ཟས་ཀྱིས་མི་རྣམས་ཀྱི་ལུས་སྲོག་འཛིན་པར་འགྱུར། སྲོག་བརྟན་ན་ཆོས་འཇིག་རྟེན་གྱེ་བྱ་བ་གང་ཡང་འོང་། འདི་བསྟེན་པར་རིགས་ཟེར་ན། ཚེ་འདིའི་སྲོག་འཛིན་རུང་ཆོས་རེ་བཅའ་མ་ནུས་ན། སྲོག་འཛིན་ཐབས་ཟས་འདིའི་ཆེད་དུ་སྡིག་པ་མང་པོ་བྱས་ན།ཚེ་ཕྱི་མར་སྲོག་འཛིན་དུ་མི་འགྲོ། སྲོག་གཅོད་དུ་གྱུར་ནས་སྲོག་ལན་བྱེ་བ་ཐེར་འབུམ་མང་པོ་འཇལ་དགོས། དཔེར་ན་ཕྱི་རྩིས་ཕོག་པའི་མི་གཅིག་གིས་ཉིན་ཞག་གཅིག་བརྒྱགས་པའི་ཟས་བྱུང་ཡང་། དེའི་དབང་གིས་ཕྱིས་ཞག་པོ་སུམ་བརྒྱ་དྲུག་ཅུ་ཙམ་ལ་550

མུག་སྡུག་མྱང་དགོས་པ་ཤེས་ན། ཉིན་གཅིག་ལ་སྡུག་བསྲན་བྱེད་པ་ལྟར་བློ་གྲོས་ཅན་གྱི་ཆོས་པས་ཚེ་འདིའི་ཡུད་ཙམ་གྱེ་སྲོག་་་་་་་་འཛིན་པ་ལ་ཡོན་ཏན་དུ་མི་འཛིན་པར་སྐྱེ་བ་ཕྱི་མར་སྡུག་བསྔལ་མྱོང་ཚུལ་བསམས་ནས། ཏིང་འཛིན་གྱི་ཟས་དང་། བཅུད་ལེན་དཀའ་སྤྱད་སྡུག་སྒུར་བྱེད་པར་རིགས། སྲོག་བཟུང་བ་ཙམ་ཡོན་ཏན་མིན། སྲོག་བཟུང་ནས་ཆོས་རེ་བཅའ་མ་ནུས་སྡིག་པ་རྐྱང་བྱས་ན་སྲོག་བཟུང་བ་བས་ཤི་བ་དྲག་ཚེ་ཚད་ལ་བབས་ན་ཟས་་་་ཀྱིས་སྲོག་མི་འཛིན་པར་མ་ཟད་གནོད་ནས་སྲོག་གཅོད་དུ་་་་་་་་་་འགྱུར་བ་མང་། ཟས་ཉེས་དམིགས་ཡོད་ཚུལ་མདོ་རྒྱུད་བསྟན་བཅོས་ནས་གསུངས་པ་བསམ་ན། ཆོས་ཤིག་མ་ནུས་ན། ཟས་རང་གར་ཟ་བ་ལས་ལྟོགས་གྲིར་འཆིར་འཇུག་དགོས་པའི་ཚོད་་་་ཡིན། འཆི་རུ་འཇུག་སུས་ནུས། འཆི་རུ་འཇུག་པ་ཕར་ཞོག ཉིན་གཅིག་ལ་ལྟོ་མེད་ན་ཡང་སྡོད་མི་ནུས་པར་སྲོག་གཅོད་རྐུ་འཕྲོག་སོགས་ལས་ངན་པ་བསགས་ནས། ཕྱི་མར་ངན་སོང་གསུམ་དུ་འགྲོ་བ་མང་། ད་བློ་ལྡན་རྣམས་ཀྱིས་ཟས་འདི་ཡང་བདེ་བའི་རྒྱུ་རུ་མ་བསམས་པར་སྡུག་བསྔལ་བསྐྱེད་པའི་རྒྱུ་འབའ་ཞིག་ཏུ་་་་་་་འདུག་སྙམ་དུ་བསམ་པ་གལ་ཆེ། དེ་ལྟར་ཤེས་ན་ཟས་མང་པོ་བྱུང་ན་དགའ་བ་དང་། མ་བྱུང་ན་སྡུག་བསྔལ། བཟང་པོ་ལ་འདོད་སྲེད་ངན་པ་ལ་ཞེན་ལོག་མི་སྐྱེ་བར། ཟས་བཟང་ངན་གང་551

ཡིན་རུང་སྲོག་འཚོ་ཙམ་གྱིས་ཆོག་པར་འདུག་སྙམ། འདོད་ཆུང་ཆོག་ཤེས་དུས་རྒྱུན་དུ་འབྱུང་། དེ་བྱུང་ན་ཟས་ངན་པ་འདིའི་སྟེང་ནས་འཐབ་རྩོད་དམག་འཁྲུག་སོགས་ལས་ངན་པ་མི་བསོགམ་བསགས་ན། ངན་སོང་གསུམ་དུ་མི་སྐྱེ་བ་སོགས་ཕན་པའི་དགོས་པ་དུ་མ་འབྱུང་། དེས་ན་ཁྱིམ་པ་ཕོ་མོ་རྣམས་ཀྱིས་ཀྱང་ཟས་ལ་འདོད་ཆུང་ཆོག་ཤེས་བསྟེན་ནས་ཆོས་ཕྱོགས་རེ་གཏོང་་་་ཐུབ་བལྟ་དགོས། བླ་མ་དགེ་བཤེས་དགེ་སློང་བན་དེ་བྱ་བཏང་སྒོམ་ཆེན་པ་སོགས་ཆོས་མཛད་སྐྱེ་བོ་ཕོ་མོ་རྣམས་ཀྱིས་དུས་ངན་ལ་ཟས་འདི་མ་གཏོགས་ལུས་འཚོ་བའི་ཟས་གཞན་ཟ་རྒྱུ་མ་་་་་་་་་མཆིས་པས། སྲོག་འཚོ་བའི་ཐབས་སུ་སྡིག་ཟས་འདི་བསྟེན་དགོས་པ་བྱུང་ཡང་། མགོ་མིན་ཚད་གསུས་པ་བྱས་ཅི་ཡོད་ཟ་བ་འདི་ཟས་ཀྱི་ཉེས་དམིགས་མ་ཤེས་པའི་རང་མཚང་དུ་གོ་ནས།དཔེར་ན་ནད་ལ་ཕན་ཕྱིར་སྨན་བསྟེན་པ་དང་། རྨ་ལ་ཕན་པའི་ཕྱིར་ཁྱེ་ཚིལ་གླན་པ་ལྟར། ལུས་སྲོག་བཟུང་ནས་ཆོས་འོང་བའི་ཐབས་སུ་ཟས་ཡོད་རུང་ཚོད་རིག་པར་བྱས། འགྲང་ལྟོགས་རན་་པར་བྱ་དགོས། ངེས་པར་སྙིང་ནས་ལྷ་ཆོས་རྣམ་དག་བྱེད་པའི་མིས། འཇིག་རྟེན་འདིའི་ཞིང་ལས་སོགས་ཟས་ཀྱི་རྩོལ་བ་ཐམས་ཅད་སྤངས་ནས་ཚེ་ཕྱི་མའི་རྒྱགས་ཕྱེ་དམ་པའི་ཆོས་ཀྱི་སོ་ནམ་་་་་འདི་ལྟར་བྱ་དགོས་ཏེ། རྗེ་བཙུན་མི་ལ་རས་པས། གཞི་མཉམ་པ་༠་52

ཉིད་ཀྱི་ཞིང་ས་ལ། །ལམ་དད་པ་བརྟན་པོས་ཆུ་ལུད་སྦྱར། །སེམས་དཀར་བོ་དྲི་མེད་ཀྱི་ས་བོན་བཏབ། །གསོལ་འདེབས་དྲག་པོའི་གཡུ་འབྲུག་ལྡིར། །བྱིན་རླབས་རྩོལ་མེད་ཀྱི་ཆར་བ་བབས། །སེམས་ཡིད་གཉིས་མེད་པའི་རྨོན་དོར་ལ། །ཐབས་ཤེས་རབ་གཉིས་ཀྱི་རྨོད་གཤོལ་བཏགས། །འཁྲུལ་རྟོགས་མེད་པའི་སྒྱེས་བུ་ཡིས། །ཡེངས་པ་མེད་པའི་ཐོང་ཞིག་འཛིན། །བརྩོན་འགྲུས་དྲག་པོའི་ལྕག་གིས་འབྲབ། །ཉོན་མོངས་དུག་ལྔའི་ཐ་བ་སློག །རང་རྒྱུད་ངན་པའི་རྡོ་བ་སོལ། །གཡོ་ཟོལ་མེད་པའི་ཡུར་མ་བྱེད། །ལས་འབྲས་བདེན་པའི་སྙེ་མ་ལ། །རྣམ་ཐར་བཟང་བོའི་བཙས་མ་རྔ། །གདམས་ངག་བཟང་པོའི་འབྲས་བུ་ཡིས། །གཏད་སོ་མེད་པའི་བང་བ་འགེངས། །མཁའ་འགྲོའི་རྔོད་འཐག་ཟས་ཀྱི་མཆོག །བདག་རྣལ་འབྱོར་སྒྲུབ་པའི་འཚོ་བ་ཡིན། །ཞེས་གང་གསུངས་པ་ལྟར་བྱའོ། །ཡང་སྤྲང་རྩི་དང་བུ་རམ་སོགས་ཟས་གཞན་རྣམས་ཀྱང་་་་་་་་སྡིག་དང་འདྲེས་པའི་ཟས་ཡིན་པས་ཡོན་ཏན་དུ་མི་རློམ་པར་་་་་་ཚོད་བཟུང་ན་བཟང་། སྦྲང་རྩི་འདི་སྦྲང་མས་ཕྱོགས་ཕྱོགས་ཀྱི་མེ་ཏོག་གི་བཅུད་བསྡུས་ནས་བྱུང་བ་ཡིན། མེ་ཏོག་མང་པོ་བསྐོར་ནས་ལེན་དུས་སྡུག་མང་པོ་མྱང་། ཤི་བ་ཡང་གྲངས་མང་། ཚུར་བསྡུས་པ་མི་ཡིས་བླངས་ཚེ་སེམས་སྡུག་བུང་བ་ཕལ་ཆེར་ཆུ་ལ་་་་་དུ་53

ལྕེབས། ཕལ་ཆེར་མུ་གེས་འཆི། བུང་ཕྲུག་རྣམས་སྦྲང་རྩི་དང་ ་ལྷན་དུ་བཅར་ནས་འོ་སྐོལ་རྣམས་ལ་བཙོང་དུ་ཁྱེར་ཡོང་བ་ཡིན་སྐད། དེ་བཞིན་བུ་རམ་ཀྱང་ལེན་དུས་བུར་ཤིང་དང་ས་ན་གནས་པའི་སྲིན་བུ་མང་པོ་གསོད། དེ་བརྡུངས་ནས་བསྐོལ་དུས་ཀྱང་མི་རྣམས་ཀྱིས་དཀའ་ལས་མྱང་། དེ་བཞིན་ཤིང་ཐོག་སྔོ་ཚོད་སོགས་ལེན་དུས་ཀྱང་རྩི་ཤིང་ལ་གནས་པའི་སྲིན་བུ་གྲངས་མེད་བཅར་ཡོད། དེས་ན་འབྲུག་པ་ཀུན་ལེགས་ཀྱིས། སྦྲང་བུ་འདི་ཀུན་ཀྱང་སྦྲང་མ་འཆི་བ་དང་། སྦྲང་རྩིའི་སེམས་ཁྲལ་བསྐྱེད་པ། བུ་རམ་གྱི་ཚི་ཆེན་པོ་འདིའི་དཀྱིལ་དུ་སྦྲང་ཟིལ་ཅི་ཙམ་འཆི་ཤེས་ཤིང་་་་་་་་་བགྲང་བར་དཀའ། དེས་མཚོན་ཕྲ་མོ་ཀུན་ངོས་མ་ཟིན་པ་ཡིན།གཡག་བསད་པ་དང་ས་གུ་ཙི་བསད་པ་གཉིས་ཀྱི་ཤའི་ལན་་་་་་་་་ཆགས་འཇལ་བ་དཀའ་སླ་མ་གཏོགས། སྲོག་གི་ལན་ཆགས་ལ་ཁྱད་མེད། ཤ་ལ་ཆེ་ཆུང་ཁྱད་ཡོད་མོད། སྲོག་ལ་ཆེ་ཆུང་ཁྱད་མེད་དམ་བསམ་གསུངས།གཞན་ཡང་ཐ་མ་ཁ་དང་། སྒོག་བཙོང་སོགས་ལ་ཡང་ཉེས་པ་མང་པོ་ཡོད་ཅེས་སྐྱེས་བུ་དམ་པ་དུ་མས་གསུངས། མདོར་ན་འདོད་ཡོན་ཤིག་ཙམ་རེ་རྩ་ན་སྡིག་སྡུག་གཏམ་ངན་རི་ཙམ་པ་རེ་ཡོད་པས་ན། གང་ལ་ཡང་ཚོད་འཛིན་དགོས། དུག་དང་འདྲེས་པའི་ཟས་ལྟར་མཐོང་ནས། འདོད་སྲེད་ཞེན་པ་གཏིང་ནས་ལྡོག་554

དགོས། ནད་ལ་ཕན་ཕྱིར་སྨན་བསྟེན་པ་ལྟར་སྲོག་འཚོ་ཙམ་མ་གཏོགས་མང་པོ་རྙེད་ཀྱང་མི་བསྟེན་པ་ཞིག་དགོས། སྔོན་གྱེ་སྒྱེས་ཆེན་དམ་པ་ཐམས་ཅད་ཀྱིས་འདོད་ཡོན་ཚུར་མི་སྒྲུབ་པ་ཕར་་་་་་ཞོག རང་ལ་ཡོད་པ་རྣམས་ཀྱང་འཕོངས་ཕྱིས་པའི་རྡོ་ལྟར་བསྐྱུར་ནས། རི་ཁྲོད་དབེན་པར་སོང་། བྲག་ཕུག་ཞྭ་ལྟར་བསྟེན།ན་བུན་གོས་ལྟར་གྱོན། དཀའ་སྤྱད་སྡུག་ཁུར་ཟས་ལྟར་བསྟེན་པ་ཡང་། ཁོང་རྣམས་ཀྱིས་མ་རྙེད་ནས་དེ་ལྟར་མཛད་དགོས་བྱུང་བ་མིན། དེང་སང་འོ་སྐོལ་རྣམས་བུ་བཟང་དྲགས་རྙེད་ནས་བསྟེན་པ་མ་ཡིན། ཁོང་རྣམས་ཀྱིས་འདོད་ཡོན་བསྒྲུབ་རྒྱུ་ཡིན་ན་འོ་སྐོལ་རྣམས་ཀྱི་འདི་ལས་བརྒྱ་སྟོང་ཁྲི་འགྱུར་གྱེ་འདོད་ཡོན་རྙེད། ལྷའི་བདུད་རྩི་རོ་བརྒྱའི་ཟས་ལ་ཡང་སྤྱོད་ནུས་ཏེ། འཁོར་བའི་ལོངས་སྤྱོད་འདི་རྣམས་ནང་ན་སྡིག་དང་མ་འདྲེས་པའི་ཟས་ཤིག་་་་་་་་་་དཀོན་པས། སྡིག་ཟས་མང་པོ་ཟོས་ན་སྡིག་སྒྲིབ་ཀྱིས་བཀབ་ནས།སྒོམ་སྒྲུབ་ཅི་ཙམ་བྱས་ཀྱང་ཉམས་རྟོགས་མི་སྐྱེ་བར་མ་ཟད་སྔར་སྐྱེས་ཡོད་པ་རྣམས་ཀྱང་འགྲིབ་འཇུག་གིས་དོགས་ནས་དུག་ལྟར་སྤངས་ནས། སངས་རྒྱས་ཀྱིས་ཀྱང་རྒྱལ་སྲིད་མཆིལ་མའི་ཐལ་བ་བཞིན་སྤངས། ཆུ་བོ་ནེེརཉྫནའི་འགྲམ་དུ་ལོ་དྲུག་དཀའ་བ་སྤྱད་ནས་སངས་རྒྱས། དེ་བཞིན་དུ་རྗེ་བཙུན་མི་ལ། གྲུབ་ཐོབ་ཐར་པའི་རྒྱལ་མཚན་སོགས། སྔོན་བྱོན་སྐྱེས་བུ་དམ་པ་རྣམས་ཀྱིས་55༠་

དབེན་་པར་དཀའ་སྤྱད་བྱས་སྒྲུབ་པ་མཛད་པས་གྲུབ་པ་ཐོབ་པ་ཡིན། དེང་སང་འོ་སྐོལ་སྒོམ་ཆེན་པའི་ཁུར་འཛིན་པ་ལོ་མང་པོར་རི་ལ་མཚམས་དང་འདག་འབྱར་བྱས་པ་རྣམས་ལ་ཡང་རྨེ་ཤ་་་་་་མང་པོ་བསོགས་པ་མ་གཏོགས་ཉམས་རྟོགས་རི་བོང་རྭ་ལྟར་་་་་་་གྱུར་པ་ཡང་བླ་མའི་གདམས་ངག་མ་ཟབ་པ་དང་། རང་གི་སྙིང་རུས་ཆུང་བ་སོགས་ཀྱིས་མ་ལན། གང་གིས་ལན་ན་སྡིག་ཟས་འདོད་ཡོན་ལོངས་སྤྱོད་དཀོར་ནག་གི་དུག་ཆུ་འདི་སྤོང་མ་ནུས་པར། འདི་ལ་རྔམ་ནས་བག་མེད་དུ་ལོངས་སྤྱད་པས་ལན་པ་ཡིན་པས་ཧ་དེ་གོ་ནས། ཡར་ཐར་པའི་གོ་འཕང་ཐོབ་ཕྱིར་ཆོས་གཤའ་མ་ཞིག་མཛད་འདོད་རྣམས་ཀྱིས་དུས་རྒྱུན་དུ་འདོད་ཆུང་ཆོག་་་་ཤེས་ཞེན་ལོག་ངེས་འབྱུང་རྒྱུད་ལ་བརྟེན་ནས། དབེན་པར་བསྡད་ནས་ཉམས་ལེན་མཛད་དུས་སྲོག་མི་འཆད་པ་ཙམ་གྱི་་་་་་་ཟས་སྐོམ་གང་བྱུང་གང་རྙེད་ངན་ངོན་ཙམ་ལ་བརྟེན་ནས་་་་་་་་་་དཀའ་སྤྱད་ཀྱི་སྒོ་ནས་དམ་པ་གོང་མའི་རྣམ་ཐར་དང་མཐུན་་་་་་པར་སྒྲུབ་པར་བྱེད་པ་གཅེས། ལུས་རི་ལ་བཞག་ཀྱང་སེམས་གྲོང་དུ་བཏང་། དུས་རྟག་ཏུ་བཟའ་བཏུང་གཉིད་གསུམ་སེམས་ལ་བཅིངས་པ་འདི་དེང་སང་བདག་འདྲའི་བྱ་བཏང་སྒོམ་ཆེན་པ་་་་ཕལ་ཆེ་བ་ཞིག་གི་ཐུགས་དམ་གྱི་མཐིལ་དུ་སོང་འདུག་པས། ད་རང་ལེགས་སུ་འདོད་པ་རྣམས་ཀྱིས་དེ་ལྟར་དུ་མ་སོང་བ་ཞིག་ཅི་556

ནས་ཀྱང་གྱེས་ཞེས་ཐལ་མོ་སྦྱོར་རོ།།སྨྲས་པ། སངས་རྒྱས་ཀུན་དངོས་རྩ་བའི་བླ་མ་ལ། །ཅི་གསུངས་བཀའ་བཞིན་སྒྲུབ་པའི་མཆོད་པ་འབུལ། །དམ་གཙང་རྡོ་རྗེའི་མཆེད་ལྕམ་སློབ་མ་ལ། །སྐབས་འདིར་དབྱངས་སྙན་དམ་ཆོས་དགའ་སྟོན་འགྱེད། །ཆོས་ཀྱི་བར་ཆད་སྡུག་བསྔལ་བསྒྱེད་པའི་རྒྱུ། །ཇ་མར་རྩམ་པ་སྦྲང་རྩི་བུ་རམ་དང་། །ཐ་མ་ཁ་དང་སྒོག་བཙོང་ལ་སོགས་པའི། །འདོད་ཡོན་ཉེས་དམིགས་བཤད་ན་བརྗོད་མི་ལང་། །མདོར་ན་འདོད་ཡོན་ཤིག་ཙམ་རྩ་ན་ཡང་། །སྡུག་བསྔལ་ཕུང་པོ་རི་ཙམ་ཡོད་པར་གསུངས། །དཔེར་ན་དུག་དང་འདྲེས་པའི་ཟས་ལྟར་དུ། །མཐོང་ནས་མངོན་ཞེན་སྤུ་ཙམ་མེད་པ་དགོས། །འཇིག་རྟེན་འདི་ཡི་ཟས་ནོར་ལོངས་སྤྱོད་ཀྱི། །ནང་ན་སྡིག་དང་མ་འདྲེས་ཟས་ཤིག་དཀོན། །སྡིག་ཟས་མང་པོ་ཟོས་ན་སྡིག་སྒྲིབ་ཀྱིས། །བསྒྲིབས་ནས་ཉམས་རྟོགས་ཡོན་ཏན་སྒྱེ་མི་འགྱུར། །དེ་ཕྱིར་ཚེ་འདིའི་བྱ་བ་བློ་ཡིས་ཐོངས། །སྔོན་བྱོན་དམ་པ་གོང་མའི་རྣམ་ཐར་བཞིན། །དཀའ་སྤྱད་སྙིང་རུས་སྒོ་ནས་རི་ཁྲོད་དུ། །ཚེ་དང་སྒྲུབ་པ་སྙེམས་པ་ཤིན་ཏུ་གཅེས། །དེང་སང་འཚོ་བ་མེད་པའི་སྐྱིད་འདོད་མཁན། །འགའ་རེ་རི་ལ་བསྡད་ཀྱང་གྲོང་ཡུལ་དྲན། །སྦྱིན་བདག་འགའ་རེས་ཟས་ནོར་སྟེར་དུ་རེ། །མ་བྱུང་གམས་སྐོར་བྱེད་ཟེར་འགྲོ་བ་མཐོང་། །ཁྱེ་ཡིས་ལྷ་ཁང་ཡང་557

ཡང་བསྐོར་བ་དེ། །དད་པ་མ་ཡིན་ཞལ་ཟས་རྐུ་ཕྱིར་ལབས། །དེ་བཞིན་ལྟོ་གོས་མ་རྙེད་གནས་ཆེན་ཚོ། །འགྲིམས་པའི་ཧ་ཡང་གོ་ཚེ་གད་མོ་འཆོར། །དེ་ཕྱིར་ཇ་མར་ཤ་ཐུད་ཡིད་ལ་དྲན། །དོན་མེད་གནས་སྐོར་གྲོང་ཡུལ་མ་འགྲིམ་ཞེས། །བདག་དང་བདག་འདྲའི་བྱ་བཏང་སྒོམ་ཆེན་ལ། །སྙིང་གཏམ་ཞུས་པ་ལགས་པས་ཐུགས་ལ་ཟུངས། །ཞེས་པའང་བར་སྐབས་ཀྱི་ཚིགས་སུ་བཅད་པའོ །ཡང་ཤ་འདི་སྡིག་ཟས་ངོ་ཐོག་ཡིན་ཏེ། ར་ལུག་ཕག་དང་གཡག་སོགས་གསོད་ཉེས་གདུག་པ་ཅན་གྱེ་སྒོ་ནས། རང་ངམ་གཞན་གྱེས་བསད་ནས་ཤ་ཁྲག་དམར་པོ་ཟ་བ་འདི་ཚེ་འདིའི་ཕ་མ་གཉིས་ཀྱི་ཤ་ཟོས་པ་དང་དོན་དུ་ཁྱད་པར་སྤུ་ཙམ་ཡང་མེད།དེ་ཡི་རྒྱུ་མཚན་གང་ཡིན་ཞེ་ན། རང་རེ་རྣམས་ཀྱི་ཚེ་འཁོར་བ་ཐོག་མ་མེད་པས། སེམས་ཅན་ཐམས་ཅད་ཕ་མར་མ་གྱུར་པ་གཅིག་ཀྱང་མེད། ཚེ་རབས་སྔོན་མའི་མ་དང་ཚེ་འདིའི་མ་གཉིས་མ་ཡིན་པ་དང་དྲིན་གྱེས་བསྐྱངས་པ་ལ་ཡང་ཁྱད་པར་མེད། ལྷག་པར་ཚེ་རབས་སྔོན་མ་རྣམས་སུ་རང་གི་ཕ་མ་བྱས་པའི་སེམས་་་་་ཅན་རྣམས་ཀྱིས་ཚེ་འདིའི་ཕ་མ་གཉིས་ཀྱི་དྲིན་གྱིས་བསྐྱངས་པ་ལས་ཀྱང་བརྒྱ་སྟོང་འགྱུར་གྱི་ཕན་ཚད་མེད་པ་བཏགས་པ་དང་།གནོད་པ་ཚད་མེད་པ་ལས་བསྐྱབས་པ་མང་། རང་གི་ལྟོ་རྒྱབ་558

གཉིས་ཀྱི་ཕྱིར་ཚེ་སྔོན་ཕ་མ་དེ་རྣམས་ཀྱི་ལུས་སྲོག་ཀྱང་ཕངས་པ་མེད་པར་བཏང་བ་ཡོད། ཅེས་ཐམས་ཅད་མཁྱེན་པ་སངས་རྒྱས་རྣམས་ཀྱིས་གསུངས། དེ་མི་བདེན་སུ་ཞིག་སྨྲས་སོ། །སངས་རྒྱས་ཀྱི་གསུང་དེ་བདེན་པར་བརྩི་ན། ད་ལྟ་ཕ་མ་སེམས་ཅན་དེ་རྣམས་ཀྱི་དྲིན་ལན་དུ་ཕན་ཞིག་མི་འདོགས་རུང་། སྲོག་བཅད་ནས་ཤ་ཟོས་ཁྲག་འཐུང་བ་འདི་སྙིང་རྗེ་མེད་པའི་སྲིན་པོའི་སྤྱོད་པ་མ་ནོར་བ་དངོས་ཡིན་ཏེ། དེ་མིན་ན་སྙིང་རྗེ་ཞིག་ཅི་ལ་མི་སྒྱེ།ཕ་མ་ར་ལུག་རྣམས་སྡིག་ཅན་བཤན་པའི་ལག་ཏུ་སྤྲད་ནས་་་་་་་་་གསོད་ཚེ། དངངས་ཤིང་སྐྲག འཐེན་སྐོར་མང་པོ་བྱས། སྐད་ཆེན་པོས་འབའ། མིག་མཐའ་ལ་ཆུ་འཁྱེལ། སུག་བཞི་འདར་བཤན་པའི་གདོང་ལ་མིག་ཏྲིག་ཏྲིག་བལྟ། ལུག་འགའ་རེའི་མིག་ནས་མཆི་མ་ཁྲིལ་ལེ་གཏོང་། བྱང་ཆུབ་སེམས་དཔའ་ཡོད་ན་སྙིང་རྗེ་རྒྱུ་དེའི་དུས་ཡོད་མོད། བཤན་པ་ལག་དམར་གྱི་དམེ་ལག་གིས་གོན་པའི་ཁ་གྱེན་དུ་བརྫེས། གྲི་རྣོན་པོ་བརྡར་ལ་ངོ་བླངས་གཉའ་བར་མྱངས་ནས། མགོ་བོ་རྦད་ཀྱིས་གཅོད་ཚེ་བཟོད་གླགས་མེད་པའི་སྡུག་བསྔལ་མྱང་། ཇ་ཐེབས་རེ་ལ་ཡན་ལག་གཡབ། ལུས་པོ་ཤིག་ཤིག་ཡོམ་ཡོམ་འགུལ། འོ་སྐོལ་རྣམས་ཀྱི་མགོ་གཅོད་མི་དགོས་རང་གི་ཤ་སེན་མོ་གཉིས་ཀྱི་བར་དུ་ཚིར་དང་། དེ་ཙམ་གྱི་སྡུག་བསྔལ་མི་བཟོད་ན་ཕ་མ་ར་ལུག་རྣམས་ཀྱིས་དེ་བས་བརྒྱ་་་་་559

སྟོང་འགྱུར་གྱེ་སྡུག་བསྔལ་མྱངས་ནས་ཤི་བ་ཡིན་པས། དེ་ལྟར་རང་ལུས་ལ་དཔེ་བླངས་བསམ་མནོ་ཞིབ་ཏུ་བཏང་ན། བྱང་ཆུབ་སེམས་དཔའ་ཞིག་ཡིན་ན་སྙིང་རླུང་ལྡང་ན། འོ་སྐོལ་རྣམས་ལ་སྙིང་རྗེ་ཞིག་མི་སྐྱེ་རུང་འདོད་སྲེད་ཅིག་སྐྱེས་ནས་ཟ་བ་སྲིན་པོ་མ་གཏོགས་གཞན་ས་ཞིག་ཡོད། ཆོས་རྗེ་འབྲག་པ་ཀུན་ལེགས་རརིང་ རིརིང་ཀྱིས། སྤྱིར་གྱི་ཐེག་པ་ཆེ་ལ་ཤ་རྣམས་བཀག་གསུངས་པ་ཡོད།དེའི་དོན་སྙིང་རྗེ་ལ་གནོད། ཤའི་བྲོ་བ་ཚོར་བ་དེས། སྲོག་ལ་གནོད་དོགས་པ་དང་། བློ་ལད་དོགས། ཁྱད་པར་སེམས་ཅན་ཐམས་ཅད་ཕ་མ་ཡིན་པར་མདོ་རྒྱུད་ཀུན་ནས་གསུངས་ཤིང་།རང་གིས་ཀྱང་མྱོང་བས་གྲུབ་པར་སེམས་ཅན་ལ་ཐོག་མར་འདི་ནས་བྱུང་མེད་པས་ཕ་མ་ཡིན་པར་ཡིད་ཆེས། ཕ་བྱས་པའི་རུས་པའི་ཕུང་པོ་དང་། མ་བྱས་པའི་ནུ་ཞོ་རྒྱ་མཚོར་བསྐྱིལ་ན། ཁམས་གསུམ་སྣོད་དུ་ག་ལ་ཤོང་། དེས་ན་བསམ་མནོ་བཏང་ན་ཕ་མའི་ཤའམ་བུའི་ཤ་སུས་ཟ་ནུས། ཉན་ཐོས་རྣམས་ཁ་ཤ་ཟ་བར་འདོད་པ་དང་། རང་ལ་ཉེས་པར་འགྱུར་བས་དམིགས་ཤ་མ་བྱུང་ན།དེས་ཆོག་པར་བརྩིས་ནས། ཉན་ཐོས་རྣམ་གསུམ་དག་པའི་ཤ །ཟ་བར་རུང་གིས་མི་ཟ་ན། །ལྷས་སྦྱིན་གྱེས་ནི་བརྟུལ་ཞུགས་འགྱུར། །གསུངས་པ་ལ་འཁྲིས་ནས་ཤ་བཞེས་ཀྱིན་འདུག་སྟེ།འདི་ལའང་མཚུངས་པ་ཞིག་ཞུ་ན། སྟུ་ཤར་པོ་གསུམ་འཁོར་བ་560

ཞིག་ལ་བྱས་ཨེ་ཆོག མི་ཆོག་ན། ཚོང་འདུས་གསུམ་དུ་མ་བྲིན་པའི་ཤ་ཡང་ཟོས་མི་ཆོག དོན་ལ་མི་བསམ་པར་ཚིག་ལ་འཁྲིས་པ་འདིས་ཕུག་སྐྱོན་གཅིག་ནི་རང་ལ་འོང་གསུངས། མཉམ་མེད་པོ་ཏོ་བས་མ་མགྲོན་དུ་བོས་པས་མདུན་དུ་བུའི་ཤ་བཙོས་ནས་་་་་་་་་དྲངས་ན་དགའ་བར་འགྱུར་རམ་མི་འགྱུར། དེ་བཞིན་དུ་སངས་རྒྱས་མཆོད་པ་ལ་སྲོག་བཅད་པས་མཆོད་པའང་དེ་དང་མཚུངས་གསུངས། མདོ་དྲན་པ་ཉེར་བཞག་ལས། ཤ་ཆང་གཉིས་རང་གིས་ལོངས་སྤྱོད་པ་ལྟ་ཅི་སྨོས། སྦྱིན་པར་བྱེན་ཀྱང་དམྱལ་བ་ངུ་འབོད་དུ་སྐྱེ་གསུངས། ཤ་ཟ་བ་པོ་དང་གསོད་པ་པོ་གཉིས་ཀྱི་ཟ་བ་པོ་ལ་ཉེས་པ་ཆེན་པོ་འབྱུང་སྟེ། ཆོས་རྗེ་འབྲུག་པ་ཀུན་ལེགས་ཀྱིས། ཁ་ཟས་ཀྱང་ཟ་བ་པོ་དང་གསོད་མཁན་གཉིས། ཟ་མཁན་ཉེས་པ་ཆེ་བར་དུས་ཀྱི་འཁོར་ལོ་ནས་གསུངས་ཏེ། ཟ་བ་པོ་མེད་ན་གསོད་པ་པོ་མི་འབྱུང་ཟེར་བ་འདུག་གསུངས་པས། འགའ་རེས་འོ་ན་བྲེ་ལོག་སྲང་ལོག་འཆོས་མཁན་དང་ཚོང་པ་གཉིས་སྡིག་པ་ཚོང་པ་ཆེ་བར་འདུག་ཞུས་པས། དེ་ལོས་ཆེ། སྲང་དེ་ལ་སྟེར་མཁན་དང་།བྲེ་དེ་ལ་འཇལ་མཁན་མེད་ན་བྲེ་ལོག་སྲང་ལོག་འཆོས་པས་དོན་ག་ལ་ཡོད། ཁེ་དེ་མཐོང་བས་བླ་དེ་བཙོང་བ་ཡིན་གསུངས།གསུང་དེ་ལ་དཔག་ན་གཞན་ཇ་མར་རྩམ་པ་སོགས་ཟས་གང་་་་་་ཡིན་ཡང་འབུལ་མཁན་ལས་ཀྱང་ཟ་མཁན་ཉེས་པ་ཆེ་བ་གོ་སླ་་་་་561

བས་འདོད་ཡོན་དཀོར་ལ་རྔམ་པ་རྣམས་ཀྱིས་སོར་བཞི་ཐུགས་་་་གར་ཁྲོམས་ལ་བསམ་མནོ་ཐོངས། གཞན་ཡང་ཤ་ཡི་ཉེས་དམིགས་མདོ་རྒྱུད་བསྟན་བཅོས་ན་མཐའ་ཡས་པ་གསུངས་པ་་་་་རྣམས་ཀྱི་དོན་བསྡུ་ན། ཤ་ཟོས་པའི་རྣམ་སྨིན་གྱེས་དམྱལ་བ་ཡི་དྭགས་དུད་འགྲོ་གསུམ་མམ་གང་རུང་དུ་སྐྱེ། ཚ་གྲང་བཀྲེས་སྐོམ་བཀོལ་སྤྱོད་ཀྱི་སྡུག་བསྔལ་མྱོང་། མཐོ་རིས་སུ་སྐྱེས་ཀྱང་ཚེ་ཐུང་ནད་མང་། རིགས་ངན་རྨེ་ཤ་ཅན་དང་བཙོ་བླག་མཁན་སོགས་སུ་སྐྱེས་ནས་སྡུག་བསྔལ་དུ་མ་མྱོང་བར་གསུངས། གཞན་ཡང་ཤ་འདིའི་ཕྱིར་དུ་ཚེ་འདིར་ཡང་མི་ནོར་ཟས་གསུམ་ཟད་ནས་སྤྲང་པོར་འགྱུར་བ་དང་། ཐོས་བསམ་སྒོམ་གསུམ་ཤོར་ནས་གྲོང་ཁྱེམ་འགྲིམས་པ་མང་། ཤ་འཆོས་ཐིག་ལེ་རྒྱས་ཚེ་དགོན་པ་ཕལ་ཆེར་གྱེ་གྲྭ་པས་བཙུན་ཆུང་སོགས་བསྟེན་ནས་ལྷག་མ་བཅུ་གསུམ་གྱི་དང་པོ་ཕོག་ནས་ཚུལ་ཁྲིམས་ཤོར། ཕྱག་རྫོགས་པའི་ཆོས་པ་ཕལ་ཆེར་གྱིས་བཙུན་མ་དང་སྐྱེ་དམན་བསྟེན་ནས་སྒོམ་སྒྲུབ་ཤོར་བ་མང་། འགའ་རེས་ཤ་འཆོས་ནས་ཚོ་བ་སོགས་ལུས་ལས་སུ་མི་རུང་དྲང་པོར་བསྲངས་ཀྱང་འཁྱོག་པོར་འགྲོ། ཡར་ལངས་ན་སྡོད་མི་ཚུགས་ཉལ་སྡོད་དགོས། དུས་རྒྱུན་དུ་འཕོག་རྒྱུ་མེད་པའི་ཁུར་པོ་ལྕི་མོ་ཞིག་ཁུར་ཡོད་པ་ལྟར་འགྲོ་འདུག་འགུལ་བསྐྱོད་མི་ནུས། སོང་ན་ལ་མི་ཆོད་དབུགས་འཚངས་འཆི་ལ་ཁད་བྱེད། མི་༠62

ལ་བཤད་ཚུལ་མེད་པའི་སྡུག་བསྔལ་ལ་དེ་ཆེ། ཤ་ཟོས་ན་བྱིང་རྨུགས་གཉིད་གསུམ་འཕེལ། རིག་པ་མི་གསལ་ཉིན་པར་གཉིད་ན་ཚད་པ་སོགས་ནད་དྲག་པོ་སྟེང་དུ་འབྱུང་། ཧ་ཅང་ཟོས་ཆེ་ན་ཕོ་བ་ངན་པ་ན་གཟེར་འ་ངས། མར་འགྲིམས་སྐབས་འགའ་རེ་མ་ཞུ་ཕོ་བར་བསྡད། མགོ་ན་ཟུག་གཟེར་ལྡང་། སྨན་པས་སྨན་སྦྱིན་པ་འཐུང་རུང་མི་འཚོ་བར་ཤ་དུག་གིས་ཤི་བ་མང་། ཤ་ཁྲག་ལ་ལོངས་སྤྱོད་པའི་ས་ཕྱོགས་སུ་དཀར་ཕྱོགས་ཀྱི་ལྷ་མི་འདུ། ནག་ཕྱོགས་ཤ་ཁྲག་ལ་དགའ་བ་འདུ། མི་རྣམས་ལ་ནད་དང་། ཕྱུགས་ལ་གོད་ཁ་གཏོང་། ཤ་ཁྲོམ་གར་ཡོད་སར་ཚད་པ་ཁྲག་འགྲམས་སོགས་ནད་རིམས་ཀྱང་མི་གཅིག་པ་མང་པོ་འབྱུང་། མི་ཕྱུགས་མང་པོ་དུས་མིན་དུ་འཆི། ཤ་འདི་ཕ་མ་སེམས་ཅན་དྲིན་ཅན་རྣམས་ཀྱི་ཤ་ཁྲག་ཡིན་པས། མང་པོ་ཟོས་ན་སྡིག་སྒྲིབ་ཀྱིས་ཆོས་པ་རྣམས་ཀྱིས་ལམ་རིམ་བློ་སྦྱོང་ཕྱག་རྫོགས་སོགས་བསྒོམས་ཀྱང་རྒྱུད་ལ་བྱམས་སྙིང་རྗེ་བྱམས་སེམས་ལྟ་བ་སོགས་ཀྱི་ཉམས་་་་་་་་་་རྟོགས་ཁྱད་པར་ཅན་མི་སྐྱེ། སྔར་སྒྱེས་པ་ཡང་འགྲིབ་ཤ་འདིས་ཆགས་སྡང་སོགས་ཉོན་མོངས་པ་ཀུན་སློང་། སྲོག་གཅོད་མ་བྱིན་ལེན་སོགས་མི་དགེ་བ་བཅུ་ཡང་བྱེད་དུ་འཇུག མི་དགེ་བའི་དབང་གིས་སྤྱིར་འཁོར་བ་དང་ཁྱད་པར་ངན་སོང་གསུམ་གྱི་་་་་་་སྡུག་བསྔལ་བསམ་གྱིས་མི་ཁྱབ་པ་མྱོང་དགོས། མདོར་ན་ཁ་ཤ་ལ་563

དགའ་ན་ཚེ་འདི་ཕྱི་གང་དུ་བདེ་སྐྱིད་སྙན་གསུམ་གང་ཡང་མི་་་་་འོང་། སྡིག་སྡུག་གཏམ་ངན་གསུམ་དུས་རྒྱུན་དུ་འོང་བས། དེས་ན་སྐལ་བཟང་གཏན་གྱི་བདེ་བ་འདོད་པ་རྣམས་ཡུད་ཙམ་གྱི་་་་་་བདེ་བ་ལ་མ་ཞེན་པར་སྡིག་ཟས་ཕ་མའི་ཤ་ཁྲག་དུག་ལྟར་སྤོང་་་་དགོས་ཏེ། ལང་གར་གཤེགས་པའི་མདོ་ལས། གང་གིས་ཐུབ་པའི་ཚིག་འདས་ཏེ། །བསམ་པ་ངན་པས་ཤ་ཟ་ན། །འཇིག་རྟེན་གཉིས་ནི་བཤིག་པའི་ཕྱིར། །ཤཱཀྱའི་བསྟན་ལ་བརྟུལ་ཞུགས་ཉམས། །ཤིན་ཏུ་མི་བཟད་དམྱལ་བར་ཡང་། །སྡིག་པའི་ལས་ཅན་དེ་དག་འདོད། །མ་རུངས་ངུ་འབོད་ལ་སོགས་སུ། །ཤ་ཟ་དེ་དག་བཙོ་བར་འགྱུར། །རྣམ་གསུམ་དག་པའི་ཤ་རྣམས་ནི། །མ་བརྟགས་པ་དང་མ་བསླངས་དང་། །མ་བསྐུལ་བ་ཡང་ཡོངས་མེད་པས། །དེ་བས་ཤ་ནི་མི་ཟ་འོ། །རྣལ་འབྱོར་ཅན་གྱེས་ཤ་མི་བཟའ། །ང་དང་སངས་རྒྱས་དག་གིས་བཤད། །སེམས་ཅན་གཅིག་ལ་གཅིག་ཟ་བ། །ཤ་ཟན་དག་གི་རིགས་སུ་སྐྱེ། །དྲི་མི་ཞིམ་ཞིང་སྨད་པ་དང་། །སྨྱོན་པ་རྣམས་སུ་སྐྱེ་བར་འགྱུར། །གདོལ་བ་རྨེ་ཤ་ཅན་རིགས་དང་། །བཙོ་བླག་མཁན་དུ་ཡང་ཡང་སྐྱེ། །མཁའ་འགྲོའི་རིགས་ཀྱི་སྐྱེ་གནས་དང་། །ཤ་ཟའི་རིགས་སུ་སྐྱེ་བར་འགྱུར། །མི་ཡི་ཐ་མ་དེ་དག་ནི། །སྲིན་དང་བྱེ་ལའི་རིགས་སུ་སྒྱེ། །གླང་པོའི་རྩལ་དང་་སྤྲིན་ཆེན་དང་། །མྱ་ངན་འདས་དང་སོར་ཕྲེང་དང་། །ལང་གར་564

གཤེགས་པའི་མདོ་ལས་ཀྱང་། །ངས་ནི་ཤ་ཡང་རྣམ་པར་སྨད། །སངས་རྒྱས་བྱང་ཆུབ་སེམས་དཔའ་དང་། །ཉན་ཐོས་རྣམས་ཀྱིས་སྨད་པ་ལ། །ངོ་མི་ཚ་བར་ཟ་བ་ནི། །རྟག་ཏུ་སྤྱོན་པར་སྐྱེ་བར་འགྱུར། །ཤ་ལ་སོགས་པ་སྤངས་པའི་ཕྱིར། །བྲམ་ཟེའི་རིགས་དང་རྣལ་འབྱོར་ཅན། །ཤེས་རབ་ཅན་དང་ནོར་ལྡན་པར། །དེ་དག་རྣམས་སུ་སྐྱེ་བར་འགྱུར། །མཐོང་དང་ཐོས་དང་དོགས་པ་ཡིས། །ཤ་རྣམས་ཐམས་ཅད་རྣམ་པར་སྨད། །ཤ་ཟན་རིགས་སུ་སྒྱེ་བ་ཡི། །རྟོག་གེ་བ་རྣམས་མི་ཤེས་སོ། །ཇི་ལྟར་འདོད་ཆགས་ཐར་པ་ལ། །བར་ཆད་བྱེད་པར་འགྱུར་བ་བཞིན། །དེ་ལྟར་ཤ་དང་ཆང་ལ་སོགས། །བར་ཆད་བྱེད་པར་འགྱུར་བ་འོ། །མ་འོངས་པ་ཡི་དུས་ན་ནི། །ཤ་ཟ་གཏི་མུག་སྨྲ་བ་དང་། །ཤ་ནི་སྡིག་མེད་རུང་ངོ་ཞེས། །སངས་རྒྱས་རྣམས་ཀྱིས་བཤད་ཅེས་ཟེར། །ཟས་ལ་སྨན་དང་འདྲ་བ་དང་། །བུ་ཡི་ཤ་དང་མཚུངས་པར་ཡང་། །རན་པར་དང་ནི་མི་འཕྲོད་པར། །རྣལ་འབྱོར་ཅན་གྱིས་ཟས་ལ་སྤྱོད། །སེང་གེ་དག་དང་སྟག་རྣམས་དང་། །ཝ་ལ་སོགས་དང་འགྲོག་འགྱུར་བས། །ངས་ནི་བྱམས་པས་གནས་པ་ལ། །རྟག་ཏུ་རྣམ་པ་ཀུན་ཏུ་སྨད། །ཐར་པའི་ཆོས་དང་འགལ་བའི་ཕྱིར། །མི་རྣམས་དངངས་པར་འགྱུར་བའི་ཤ །དེ་ཕྱིར་བཟའ་བར་མི་བྱ་སྟེ། །འདི་ནི་འཕགས་པའི་རྒྱལ་མཚན་ནོ། །ཞེས་པ་ལ་སོགས་པས་ཤའི་ཉེས་56༠་

དམིགས་རྒྱ་ཆེར་གསུངས།གཞན་ཡང་མྱ་ངན་ལས་འདས་པའི་མདོ་ལས། འོད་སྲུང་ངས་ནི་དེང་ཕན་ཆད་ཉེ་གནས་སུ་གྱུར་པ་རྣམས་ཀྱིས་ཤ་ཐམས་ཅད་ཟར་མི་རུང་ངོ་གསུངས། གལ་ཏེ་ཟས་ཀྱི་ནང་ན་ཤ་སྣང་ན་མ་ཟ་ཞིག ཟོས་ན་ཉེས་པ་དང་བཅས་ཏེ། ངས་ཤ་ཟ་བ་མི་སྣང་བ་དང་བཅས་པ་འདི་རྒྱས་པར་བསྟན་ན་ཟད་པའི་མཐའ་མེད་དེ། མྱ་ངན་ལས་འདས་པའི་དུས་ལ་བབ་པས་ཕྱོགས་ཙམ་ཞིག་བཤད་དོ་གསུངས། དེས་ན་སངས་རྒྱས་ཀྱི་གསུང་བཞིན་ཐམས་ཅད་ཀྱིས་ཤ་སྤང་དགོས། འོ་ན་དགག་བྱ་བ་ལ་དགོས་པ་གཙོ་བས། ཤ་རླུང་ཤས་ཆེ་བའི་རྒན་རྒོན་བླ་རྒན་དང་། གསང་སྔགས་ཚོགས་ཀྱི་འཁོར་ལོ། བླ་མ་སྐྱེས་བུ་དམ་པའི་འཚོ་བ་སོགས་དགོས་པ་ཆེས་མང་བས་སྤང་མི་རུང་ཟེར་ན། རླུང་ནད་ཅན་གྱི་ཁ་ནང་དུ་སྡིག་ཟས་ཕ་མའི་ཤ་ཁྲག་ཅིག་རྒྱག་དགོས་པའི་ངེས་པ་མེད།རླུང་ནད་ལ་ཕན་པའི་ཟས་བརྒྱ་དགོས་ན་སྟོང་ཡོད་པ་སྨན་རྒྱུད་སོགས་ནས་གསུངས། དེ་ཚོའི་གཅིག་བསྟེན་ན་མི་ཡོང་ན་གཉིས་བསྟེན་ན་མི་ཆོག་གམ། ཐ་ན་སྒོག་སྐྱ་ཡན་ཆད་ཀྱིས་ཆོག་པར་གསུངས། རླུང་ནད་ཅན་གྱེས་ཞོ་ཐུད་མར་གསུམ་གང་རུང་བསྟེན་དང་རླུང་གིས་མི་འཆི་བའི་ཁག་ཐེག ཚོགས་ཀྱི་རྫས་དགོས་ན་ཡང་། སེམས་ཅན་གྱི་སྲོག་མ་བཅད་ན་ཤ་མང་དུ་མི་566

འགྲོ་རུང་མེད་ག་ལ་འགྲོ། སྲོག་མ་བཅད་ན་སེམས་ཅན་མང་དུ་འགྲོ། སེམས་ཅན་མང་བ་ཙམ་དུ་འཆི་བ་མང་ འཆི་བ་མང་བ་ཙམ་དུ་རོ་མང་། རོ་དེ་རྣམས་ཤ་ཁྲག་རུས་པ་ཡིན་པས། དེས་ཚོགས་རྫས་ཅི་ལ་མི་འོང་། བླ་མ་དམ་པ་ཡིན་ན་འཚོ་བ་ཤ་མི་དགོས་ཏེ། དེང་སང་གི་བླ་མ་དམ་པ་རྣམས་སྔོན་གྱི་རྒྱན་དྲུག་མཆོག་གཉིས་ཇོ་བོ་རྗེ་ཡབ་སྲས་རྣམས་ཀྱི་ཡན་ཞིག་མིན་ནམ་་་་་་སྙམ། དེ་དག་དང་འདྲ་ན་ཟས་དཀར་གསུམ་མངར་གསུམ་སོགས་ཀྱིས་ཡོང་། གལ་ཏེ་དུས་ཀྱི་དབང་གིས་སྒྱེས་བུ་དམ་པས་ཀྱང་ཁ་ཤ་ལ་དགའ་ན་ཚོལ་དང་། ར་ལུག་གློ་བུར་དུ་ཤི་བའི་ཤ་ཚོན་པོ་རྙེད་པས་དེ་ལུགས་གནང་འཚལ། འོ་ན་སངས་རྒྱས་ཀྱིས་རྗེས་འཇུག་རྣམས་ལ་རྣམ་གསུམ་དག་པའི་ཤ་ཟོ་ཞེས་གནང་བ་བྱིན་ཡོང་བས་སྡིག་པ་མེད་ཀྱི་ཤ་ལ་ལོངས་སྤྱད་ཀྱང་ཉེས་པ་མེད་ཟེར་ན། གནང་བ་བྱེན་པ་ལ་ཡང་རྣམ་པ་མང་། ཡུལ་ཕྱོགས་རེ་ན་ཤ་མ་གཏོགས་འཚོ་བའི་ཟས་གཞན་མེད། ཡུལ་དུས་ཀྱི་དབང་གིས་སྲོག་འཚོ་བའི་ཕྱིར་བསྟེན་དགོས་ན། དགག་བྱ་བ་ལ་དགོས་པ་གཙོ་ཡིན་པས་རྣམ་གསུམ་དག་པའི་ཤ་ཅུང་ཟད་རེ་བསྟེན་་་་་་ཆོག དགེ་སློང་རྒན་པ་རླུང་གིས་འཆི་བའི་ནད་རྩི་ལ་ཟས་གཞན་གྱིས་ཕན་མ་བྱུང་། ཤ་ཡིས་ཕན་ན་རྣམ་གསུམ་དག་པའི་ཤ་བསྟེན་ཆོག་པར་གསུངས་པ་ཡིན་གྱི། གཞན་ཟས་དཀར་གསུམ་567

མངར་གསུམ་རྩམ་པ་གྲོ་ཞིབ་འབྲས་སོགས་ཅི་འདོད་ཟ་རྒྱུ་ཡོད་བཞིན་དུ་བསྟེན་རུང་ཉེས་པ་མེད་བསྟེན་ན་ཆོག་གསུངས་པའི་་་་ཚིག་ཏུ་འཁྲུལ་བར་མི་བྱ། དེ་ཡིན་ན་ཤ་ཟོས་པའི་ཉེས་དམིགས་གསུངས་པ་རྣམས་ཀྱང་རྫུན་ཡིན་ཟེར་དགོས། སངས་རྒྱས་ཀྱིས་སོ་སོར་ཐར་པའི་མདོ་གསུང་ཙ་ན། སྡིག་པ་ཅི་ཡང་མི་བྱ་ཞིང་། །དགེ་བ་ཕུན་སུམ་ཚོགས་པར་སྤྱད། །གསུངས། དེ་ཡིན་ན་སྡིག་པ་མི་དགེ་བའི་རྩ་བ་ཤ་འདི་ཡིན་པས་སྤོང་ཅི་ལ་མི་དགོས། སྤངས་ན་སེམས་ཅན་ལ་དངོས་སམ་བརྒྱུད་ནས་ཕན་པའི་དགེ་བ་ཕུན་སུམ་ཚོགས་པར་འགྱུར་བའི་ཕྱིར་རོ། །གལ་ཏེ་ཡུལ་དུས་ཀྱི་དབང་གིས་ཤ་ཟ་དགོས་པ་བྱུང་ན་ཡང་། ཤ་ཟ་སྤྱི་ལ་དམིགས་པའི་བཤན་པའི་ཤ་ལྟ་བུ་དང་། རང་ལ་སྒེར་དུ་དམིགས་ནས་སྲོག་དབུགས་བཅད་པའི་ཤ་མ་ཡིན་པས་ཤི་ཤ་སོགས་ཟ་དགོས། དེ་ཡང་ཤ་ཟ་ན་བཤན་པ་དང་སྲིན་པོ་རྣམས་ལྟར་རྔམ་ནས་མི་ཟ་་་་བར། སེམས་ཅན་དེ་དག་ལ་དམིགས་པའི་སྙིང་རྗེ་བསྒྱེད། སྔགས་དང་ཏིང་ངེ་འཛིན་གྱི་བྱིན་གྱིས་བརླབས། རྩ་གསུམ་ལྷ་དང་ཆོས་སྐྱོང་ལ་ཕུད་མཆོད། ཤ་ཟ་དུས་ཀྱང་བརྒྱགས་ཆེས་པ་མ་ཡིན་པར་ཚོད་བཟུང་། རན་པར་ཟ་དགོས། ཟོས་ཚར་ནས་སེམས་ཅན་དེ་དག་ལ་དམིགས་པའི་དགེ་སྦྱོར་བྱས། བསྔོ་བ་དང་སྨོན་ལམ་རྣམ་དག་མ་བྱས་ན། སྔར་བཤད་པའི་ཉེས་དམིགས་དེ་ཐམས་ཅད་568

སྟེང་དུ་འབྱུང་བར་ངེས་སོ། །ཡང་ཆང་འདི་ཡང་སྡིག་པའི་བཏུང་བ་ངོ་ཐོག་ཡིན། ཆང་གི་རྒྱུའི་ནས་དང་འབྲས་སོགས་ཀྱི་ཕྱིར་སྡིག་པ་བྱས་ཚུལ་རྣམས་་་་་་་སྔར་བཤད་པ་ལྟར་ཡིན་པས་སྨོས་མི་དགོས། ཆང་འཚོད་པའི་མེ་ཤིང་ཆུ་ཡི་ཕྱིར་སྡིག་པ་བྱེད་པ་ཡང་སྔར་བཤད་པ་ལྟར་ཡིན།ཆང་དེ་འཐུང་ན་འདོད་ཆགས་ཞེ་སྡང་སོགས་ཉོན་མོངས་པ་་་་་་་ཀུན་སློང་། ཞེས་ཨོ་རྒྱན་རིན་པོ་ཆེས་གསུངས། ཉོན་མོངས་པ་སྐྱེས་ཕྱིན་སྲོག་གཅོད། མ་བྱིན་ལེན། མི་ཚངས་སྤྱོད། རྫུན་སོགས་མི་དགེ་བ་བྱེད་པ་ཆོས་ཉིད་ཡིན་ཏེ། སྔོན་དགེ་སློང་ཁྲིམས་ལྡན་གཅིག་ལ་བུད་མེད་ཅིག་གིས་ཆང་ཞིག་ཁྱེར། ར་ཞིག་ཁྲིད་འོངས་ནས། ཁྱེད་ཀྱིས་ར་འདི་སོད། ཡང་ན་ཆང་འདི་ཐུངས། ཡང་ན་མོ་ལ་ཆགས་པ་ཞིག་སྤྱོད་དགོས། ཞེས་སྨྲས་པས། དེ་རྣམས་གང་ཡང་བྱས་མི་ཆོག་སྨྲས་པས། ཅི་ནས་ཀྱང་གཅིག་བྱེད་དགོས་བྱས་པས། དགེ་སློང་གི་བསམ་པ་ལ། ཆང་འདི་འཐུང་ན་ཉེས་པ་ཆུང་སྙམ་བླངས་ནས་ཆང་འཐུངས་པས་བཟི་ཚེ། འདོད་ཆགས་ལངས་ནས་མི་ཚངས་པ་སྤྱད། ར་ཡང་བསད་ནས་སྡོམ་པ་ཤོར་སྐད། ཡང་ཆང་འཐུང་ན་ཐོས་བསམ་པ་ལ་ཐོས་བསམ་མི་འོང་།སྒོམ་ཆེན་པ་རྣམས་ལ་སྒོམ་མི་འོང་། ཁྱིམ་པ་རྣམས་ལ་སོ་ནམ་མི་འོང་། ཆོས་འཇིག་རྟེན་གཉིས་ཀྱི་དོན་ཆེན་སྒྲུབ་དགོས་པ་རྣམས་569

ཆང་འདི་འཐུངས་པས་འཆོར་ཞེས་སློབ་དཔོན་ཀླུ་སྒྲུབ་ཀྱིས་་་་་་་་གསུངས། ཡང་ཆང་འཐུང་ན་ཤེས་པ་རབ་རིབ་ཏུ་གྱུར་ནས་བསྒྱེད་རྫོགས་སོགས་བསྒོམས་ཀྱང་གསལ་བོ་མི་འཆར། མ་ཤར་ན་ཉམས་རྟོགས་ཤིག་ག་ལ་སྐྱེ། བྱང་ཆུབ་སྒྲུབ་པའི་བར་ཆད་ལ་ཆང་འདི་ཆེ་ཞེས་འབྲོམ་སྟོན་པ་ཆེན་བོས་གསུངས། མི་ཚེ་ཡུན་ཐུང་ནམ་འཆི་ཆ་མེད་ལ་ཆོས་ཤིག་བྱ་སྙམ་པས་ཀྱང་་ཆང་འཐུང་ན་རྣམ་གཡེང་བྱས། ཉིན་མཚན་གར་ཤོར་མི་ཤེས། མི་ཚེ་ཡད་མ་ཡུད་ལ་འཆོར། ཚེ་ཕྱི་མར་ལག་སྟོང་དུ་འགྲོ་དགོས། ཆང་འཐུང་ན་ཚེ་འདིར་ཡང་དོན་ཆེན་སྒྲུབ་དགོས་པ་ཀུན་འཆོར་བ་ཙམ་དུ་མ་ཟད། ཐ་མ་རང་གི་སྲོག་གཅོད་དུ་འགྱུར། ཆང་འཐུང་མགོ་གོས་ཀྱིས་བཏུམས་ནས་ཤི་བ་དང་གྲང་ནས་ཤི་བ་མང་། གཡང་ས་ལ་ལྷུང་བ། རྟ་ཡིས་དྲུད་ནས་བསད་པ། དགྲ་ལག་ཏུ་ཤོར་བ་སོགས་ཆང་འཐུང་ལ་ཆགས་སྒོ་ཆེན་པོ་ཡོང་ཡོང་ཞིག་ཆང་མི་་་་་་འཐུང་བ་ལ་མི་འོང་། ཆང་འཐུང་ན་མགོ་ན། ཟས་བསྐྱུགས།མིག་ཚ། གཉིད་ཆེ། བྱ་བ་བཟང་པོ་སྒྲུབ་པ་དཀོན། སྨྱོན་པ་བཞིན་བྱ་བ་མ་ཡིན་པ་ཐམས་ཅད་བྱས། ཕུང་ཚབས་ལ་ཆང་འདི་ལས་ཆེ་བ་ཞིག་མེད། དེས་ན་སྐྱེས་བུ་དམ་པ་རྣམས་ཀྱིས་མགྲིན་གཅིག་ཏུ་ཆང་ནི་ཉེས་པ་ཀུན་གྱི་གཞི་གསུངས། མདོ་དྲན་པ་ཉེར་བཞག་ལས། ཆང་འཐུང་ན་ཚ་དམྱལ་དུ་སྐྱེས་ནས་འཚོད་པ་དང་།570

ཆུ་བོ་རབ་མེད་ཀྱི་ནང་དུ་སྐྱུར་བ་དང་། དམྱལ་སྲུང་རྣམས་ཀྱིས་ཉ་བཏོན་ཏེ་ལྕགས་བསྲེགས་ལ་རྡེབ་པ་ལྟར་བྱེད། ལྕགས་བཞུ་བ་ཁར་བླུགས་ནས་ནང་ཐམས་ཅད་བསྲེགས་ནས་བཤང་ལམ་ནས་ཐོན། མིར་གྱུར་ཀྱང་། ལྐུགས་པ་དང་། དམན་པ་དང་། བླུན་པོའི་ལུས་ལེན། བརྗེད་ངས་ཆེ་བ་དང་། གཉིད་ཆེ་བ་དང་། བློ་གྲོས་དམན་པ་དང་། ངོ་ཚ་དང་ཁྲེལ་ཆུང་བ་དང་། གནོད་སྦྱིན་དང་ཁྱེའི་སྐྱེ་བ་ལྔ་བརྒྱ་རེ་དང་། སྨྱོན་པའི་ལུས་དེ་ལས་ཀྱང་མང་བར་སྐྱེའོ། །ཡང་ཕ་རོལ་པོ་ལ་ཡང་ཆང་བླུད་ན་ཚེ་རབས་ལྔ་བརྒྱར་ལག་མེད་དུ་འོང་ན། བདག་འཐུང་བ་ལྟ་ཅི་སྒོས། ཡང་སྡོམ་འཛིན་ལ་ཆང་བྱིན་ན་དམྱལ་བ་ངུ་འབོད་ཆེན་པོར་སྒྱེའོ་་་་་་་་་་་་་གསུངས། དེས་ན་ཆང་འདི་རྩྭ་ཟིལ་ཙམ་ཡང་བཏུང་མི་རུང་སྟེ།དགྲ་བཅོམ་པ་ལེགས་འོང་གི་གླེང་གཞིར། གང་ཞིག་ཆང་གི་བཏུང་བ་རྩྭའི་རྩེ་མོ་གང་ཡན་འཐུང་བར་བྱེད་པ་ནི་ངའི་ཉན་་་་་ཐོས་མ་ཡིན་ལ། ང་ནི་དེ་ཡི་སྟོན་པ་མ་ཡིན་ནོ་གསུངས། རང་གཞན་ཀུན་བདེ་བར་འདོད་པ་སྤྱི་དང་། ཁྱད་པར་བླ་མ་གྲྭ་པ་དགེ་བཤེས་བྱ་བཏང་སྒོམ་ཆེན་པ་ཀུན་གྱིས་ཆོས་གཤའ་མ་ཞིག་བྱེད་འདོད་ན། ཚོགས་རྫས་ཙམ་མ་གཏོགས་སྤྱོ་ཆུ་འདི་གཏན་ནས་སྤོང་དགོས་ཏེ། མདོ་ལས། ཕུང་ཁྲོལ་ཀུན་གྱེ་རྩ་བ་ཡི། །ཆང་གི་བཏུང་བ་རྟག་ཏུ་སྤངས། །གསུངས། དྭགས་པོ་ལྷ་རྗེས། སྡིག་571

ཟས་ཁྲ་བོའི་ཤ་དང་གཅིག །མྱོས་བྱེད་སེར་མོའི་ཆང་དང་གཉིས། །བློ་ཁྲིད་ན་ཆུང་གཞོན་དང་གསུམ། །འདི་གསུམ་ཆོས་པའི་བཙན་དུག་ཡིན། །ཆོས་གཤའ་མ་ཞིག་བྱེད་ན་འདི་གསུམ་སྤོངས། །སྙིང་ནས་མཛད་ན་འདི་གསུམ་སྤོངས། །གསུངས། ཁ་རག་སྒོམ་ཆུང་བས། ཤེས་པ་འཕྲོ་ལ་ལུས་ལ་གནོད། །མཁས་བཙུན་རྣམས་ཀྱིས་སྨད་པའི་གནས། །ཉེས་པ་ཐམས་ཅད་འབྱུང་བའི་རྒྱུ། །ཆང་དང་བུད་མེད་སྤོངས་ཤིག་ཨང་། །གསུངས། བླ་མ་སྒྱེས་ཆེན་དམ་པ་དང་། གསང་སྔགས་ཀྱི་རྣལ་འབྱོར་ཆེན་པོ་རྟོགས་པ་མཆོག་དང་ལྡན་པ་འདྲ་ཡིན་ན་མ་གཏོགས། གཞན་སྔགས་ཀྱི་སྒོར་ཞུགས་པའི་སྔགས་པའི་ཁུར་འཛིན་པ་སོགས་སྐྱེ་བོ་ཕལ་བ་རྣམས་ཀྱིས་གླང་རྒན་གྱིས་ཆུ་འཐུང་བ་ལྟར་ཆང་མང་པོ་འཐུང་ནུས་པ་ལ། དེ་ཙམ་གྱེ་ཉེས་དམིགས་ཆེ་བ་འབྱུང་བ་མ་གཏོགས། ཡོན་ཏན་ཞིག་སྐྱེ་བ་རྒྱལ་བ་སྲས་བཅས་ཀྱིས་སྔར་མ་གསུངས་ཏེ། དཔལ་ཨོ་རྒྱན་ཆེན་པོ་ལྷོ་ནུབ་སྲིན་པོའི་ཡུལ་དུ་བཞུད་པའི་དུས་སུ་རྗེ་འབངས་སྤྱི་དང་ཁྱད་པར་སྔགས་པ་་་་་་་་་་རྣམས་ལ་ཞལ་གདམས་འདི་ལྟར་གསུངས་སོ། །ང་ཡི་རྗེས་འཇུག་སྔགས་འཆང་ཚོགས་རྣམས་གསོན༔ པད་འབྱུང་སྲིན་བོ་འདུལ་དུ་འགྲོ་བ་ལ༔ མྱ་ངན་མ་བྱེད་ཞལ་གདམས་འདི་ཉིད་ནི༔ ང་ཉིད་བཞུགས་དང་ཁྱད་མེད་སེམས་572

ལ་ཆོངས༔ སྔགས་པ་ཕུང་བྱེད་རྒྱུ་ནི་ཆང་ནག་ཡིན༔ ཆང་ལ་འདོད་ཆགས་ཞེ་སྡང་གཏི་མུག་དང་༔ ང་རྒྱལ་ཕྲག་དོག་ཉོན་མོངས་མ་ལུས་པ༔ སློང་བའི་རྒྱུ་ཀུན་འདི་ལ་ཚང་བ་ཡིན༔ དེ་ཕྱིར་ཆང་ནག་མ་འཐུང་ཞལ་གདམས་ཡིན༔ ཆང་འཐུང་ལྷ་བསྒོམས་བཟླས་བརྗོད་བྱེད་པ་ནི༔ རབ་ཚ་ཟངས་ཞུན་ཁར་ལྡུད་དམྱལ་བར་སྐྱེ༔ ཆང་འཐུང་ཟོར་འཕེན་མནན་གཏད་བྱེད་པ་ནི༔ ལྷ་མིན་འཁྲུག་པའི་དམག་དཔོན་ཆེན་པོར་སྐྱེ༔ ཆང་འཐུང་བླ་མ་རྡོ་རྗེ་སྤུན་ལ་ནི༔ རྡེག་རྡུང་བྱེད་པ་རྡོ་རྗེ་དམྱལ་བར་སྐྱེ༔ ཆང་འཐུང་ཆོས་རྩོད་ང་རྒྱལ་བྱས་པ་ཡིས༔ ལྕེ་ལ་ཐོང་གཤོལ་རྨོ་བའི་དམྱལ་བར་སྐྱེ༔ ཆང་འཐུང་གཞན་ལ་གྲི་འཕྱར་ཁྲོས་པ་ཡིས༔ གནོད་སེམས་བྱེད་པ་ཡང་སོས་དམྱལ་བར་སྐྱེ༔ཆང་འཐུང་གཞན་གྱེ་བུད་མེད་ལ་སྤྱོད་པ༔ ཤལ་མ་རི་ཡི་སྡོང་པོར་རྟག་ཏུ་འདྲུད༔ ཆང་འཐུང་རྐུ་འཕྲོག་སྣ་ཚོགས་བྱས་པ་ཡིས༔ ཡི་དྭགས་མཚོན་ཆའི་འཁོར་ལོ་ཅན་དུ་སྐྱེ༔ ཆང་འཐུང་ངོ་ཚ་ཁྲེལ་འཛེམ་བྲལ་བ་དེཿ གླེན་ཅིང་ལྐུགས་པའི་དུད་འགྲོའི་གནས་སུ་སྐྱེ༔ སྔགས་པ་ཆང་འཐུང་ཁྱེ་ཡི་ལུས་སུ་སྐྱེ༔ གལ་ཏེ་མིར་སྐྱེས་ན་ཡང་སྨྱོན་པར་སྒྱེ༔ ཆང་འཐུང་དེ་ཕྱིར་མདོ་དང་རྒྱུད་སྡེ་ནས༔ བཀག་ཕྱིར་པདྨས་ཆང་འཐུང་གསུངས་པ་མེད༔མ་འོངས་སྙིགས་མའི་དུས་ཀྱི་སྔགས་པ་རྣམས༔ ཆང་འཐུང་ཨོ་573

རྒྱན་པདྨའི་གསུང་ཡིན་ཟེར༔ དེ་དག་ང་ཡི་རྗེས་འཇུག་མ་ཡིན་ཏེ༔ ནག་པོ་བདུད་ཀྱི་རྗེས་སུ་ཞུགས་པ་ཡིན༔ ང་བསམ་ང་བསྒོམ་ང་མཆོད་བྱེད་པའི་མིས༔ ཆང་འཐུང་པདྨ་ང་ཉིད་བསླུས་པ་ཡིན༔ ཞེས་གསུངས་སོ། །དེས་ན་ཀུན་གྱིས་ཆང་མ་འཐུངས་པ་རབ་ཡིན། གལ་ཏེ་ཁྱེམ་པ་ཕོ་མོ་རྣམས་ཀྱི་ནང་ནས་འགའ་རེས་བག་ཆགས་ངན་པའི་་་་་་དབང་གིས་ཆང་འཐུང་དགོས་པ་བྱུང་ན་ཡང་སྔར་བཤད་པའི་་་་ཆང་གི་ཉེས་དམིགས་རྣམས་བསམས་ནས་ཆེན་པོ་མི་འཐུང་བར་འདོད་ཆུང་ཆོག་ཤེས་བསྟེན་པ་གཅེས། ཡང་སྔགས་པ་རྣམས་ཀྱིས་ཀྱང་ཚོགས་ཀྱི་འཁོར་ལོ་བསྐོར་དུས་སྔགས་ཀྱི་གཞུང་བཞིན།ཨོཾ་ཨཱཿ ཧཱུཾ། ཧ་ཧོ་ཏྲཱིཿ ལ་སོགས་སྔགས་དང་ཏིང་ངེ་འཛིན་གྱེ་བྱིན་གྱིས་བརླབས། རྩ་གསུམ་ལྷ་མཆོད། རང་ལུས་ལྷར་གསལ་བ་ལ་ཟག་མེད་ཀྱི་བདུད་རྩིས་མཆོད་པའི་ཚུལ་དུ་ཅུང་ཟད་རེ་བསྟེན་པ་མ་གཏོགས། རང་དགར་ཧུབ་གང་འཐུང་རུང་དུག་དང་ཁྱད་པར་མེད་དེ། བརྟག་གཉིས་ཀྱི་རྒྱུད་ལས། ཧ་གསུམ་ལ་སོགས་དང་བྲལ་བར། །ཅི་སྟེ་དམ་ཚིག་ཅན་གྱིས་འཐུང་། །དེ་ནི་དུག་འགྱུར་ཇེ་ཚོམ་མེད། །སྔགས་ཀྱི་དངོས་གྲུབ་མི་འབྱུང་ངོ་། །གསུངས། བྱེན་རླབས་བྱས་ནས་འཐུང་ཡང་། ཆང་གིས་མྱོས་ན་དམྱལ་བ་ངུ་འབོད་དུ་སྐྱེ་སྟེ། རྒྱུད་དེ་ཉིད་ལས། སུ་ཞིག་ཆང་གིས་574

མྱོས་གྱུར་པ། །དེ་ལ་གེགས་ནི་མང་པོ་འབྱུང་། །སྔགས་པ་ཆང་གིས་མྱོས་གྱུར་གང་། །ངུ་འབོད་གནས་སུ་འཚོད་པར་འགྱུར། །གསུངས། དེ་ལྟར་བཀའ་དང་འགལ་ན་རྩ་ལྟུང་གཉིས་པ་ཕོག་སྟེ།བདེ་གཤེགས་བཀའ་ལས་འདས་པ་ནི། །ལྟུང་བ་གཉིས་པ་ཡིན་པར་བརྗོད། །གསུངས། རྩ་ལྟུང་ཕོག་ན་ཚེ་འདིར་སྡུག་བསྔལ་མྱོང་ཞིང་ཕྱི་མར་དམྱལ་བར་འགྲོ་སྟེ། གཞན་དུ་དམ་ཚིག་ལས་ཉམས་ན། །ཉམས་པ་བདུད་ཀྱིས་གཟུང་བར་འགྱུར། །དེ་ནས་སྡུག་བསྔལ་མྱོང་འགྱུར་ཞིང་། །ཐུར་དུ་བལྟས་ཏེ་དམྱལ་བར་འགྲོ། །གསུངས། དེས་ན་བློ་གྲོས་ཅན་གྱིས་གཟབ་འཚལ། ད་ནི་ཆོས་བཞིན་བྱེད་ན་རབ་བྱུང་དགེ་སློང་སྔགས་པ་སྒོམ་ཆེན་པ་་་་་་རྣམས་ཀྱིས་དམ་པའི་ཆོས་ཀྱི་བདུད་རྩི་འདི་ལྟར་འཐུང་དགོས་ཏེ། དགེ་སློང་རྡོ་རྗེ་འཛིན་པ་ཕག་མོ་གྲུ་པས། ཞིང་སྨོན་ལམ་དག་པའི་ས་གཞི་ལ། །ནས་དགེ་བ་བཅུ་ཡི་ས་བོན་བཏབ། །ཐབས་ཤེས་གཉིས་ཀྱི་སྒལ་དོར་འབྲེལ། ་རྩ་་བའི་བླ་མས་སྣ་ཁྲིད་བྱས། །དབང་པོ་རབ་ཀྱི་ཐོང་གཤོལ་བཟུང་། །དད་གུས་ཀྱི་སྙིམ་པས་རོལ་ཏུ་བརྩེགས། །བྱང་ཆུབ་སེམས་ཀྱི་ལྗང་བུ་འཁྲུངས། །མི་དགེ་སྡིག་པའི་ལྡུམ་བུ་བསལ། །བསོད་ནམས་དགེ་ཚོགས་ཀྱི་སྟོན་ཐོག་འཁྲུངས། །འཁོར་བ་རྩད་གཅོད་ཟོར་བས་བརྔས། །དུ་མ་རོ་གཅིག་གི་བམ་པོར་བཅིངས། །བྱང་ཆུབ་སེམས་ཀྱི་བཟུང་ཐག་573་

བྲེས། །ཐེག་ཆེན་རྒྱན་ལྡན་སྐྱེས་བུས་ཁུར། །ལྷུན་གྲུབ་ཁང་པའི་སྟེང་དུ་ཕོག །ཀུན་ཤེས་ཞེ་འདོད་ཀྱི་ཚར་མ་བརྩིགས། །ཀུན་ཁྱབ་ཁྲི་གདུགས་ཉི་མས་སྐམ། །བདེ་ཆེན་ཁང་པའི་སྟེང་དུ་བཤར། །འཁོར་བ་བདེ་འཁྱམས་དབྱུག་པས་བརྡུངས། །ཤེས་རབ་ཡེ་ཤེས་ཀྱི་རླུང་ལ་འཕྱར། །གཡེང་བ་མེད་པའི་བྲེ་ལ་འཇལ། །ཐོས་བསམ་སྒོམ་གསུམ་གྱི་སྒྱེད་པོ་བཙུགས། །སྟོང་ཉིད་ཟངས་ཀྱི་ནང་དུ་བཙོས། །འོད་གསལ་ཕྱ་རའི་ནང་དུ་བརྡལ། །ཡེ་ཤེས་བདུད་རྩིའི་ཕབས་ཕྱེ་བཏབ། །ཆོས་ཉིད་ངང་དུ་གཟིམ་དུ་བཅུག །ས་བཅུའི་བར་དུ་ཞག་གསུམ་བཞག །བྱང་ཆུབ་སེམས་ཀྱི་སྐམ་པས་བཟུང་། །ཡེ་ཤེས་སླ་ངའི་ནང་དུ་བསྡུས། །བཀའ་བརྒྱུད་བླ་མ་མགྲོན་དུ་བོས། །དཔའ་བོ་མཁའ་འགྲོའི་གྲལ་གཅིག་བཤམས། །འགྲོ་བའི་དོན་ལ་བཞེས་སུ་གསོལ། །འཐུང་ན་དུག་གསུམ་ནད་རྣམས་སེལ། །མཐོ་རིས་རིགས་དྲུག་སེམས་ཅན་མཉེས། །མི་ངེད་ཀྱིས་ཆང་འཐུང་དེ་ལྟར་འཐུང་། །གསུངས་པ་ལྟར་བཞེས་པ་གལ་ཆེ།ཡང་ལུས་ལ་གྱོན་པའི་གོས་འདི་ཡང་སྡིག་པ་དང་སྦྲགས་་་་་་་པའི་གོན་པ་ཡིན་ཏེ། སྣམ་བུ་དང་ཕྱིང་བ་འདིའི་ཕྱིར་དུ། ལུག་གི་རྒྱབ་ཀྱི་བལ་ལེན་དུས་ས་ལ་བསྒྱེལ། རྐང་ལག་ཐག་པས་བསྡམས།བལ་ཚུར་འཐེན་ནས་བྲེགས་ན་ཚ། འབྲེག་མི་ཤེས་པའི་མི་ཡིས་576

བྲེགས་ན་གྲི་ཡིས་ཤ་བཅད། འབྲེག་ཡུན་རིང་ན་ལུག་གི་རྐང་ལག་ན། སྦོས་ནས་འཆི་ལ་ཁད་བྱེད། འགའ་རེས་ལུག་ས་ལ་བསྒྱེལ་དུས་ཐབས་མི་མཁས་པར་རྡོ་དང་ས་འབུར་ཤིང་སོགས་ཀྱི་སྟེང་དུ་ཤེད་ཀྱིས་བསྒྱེལ་ནས་རྐང་ལག་བཅག་པ་དང་། ཐབས་རྡུགས་འགའ་རེས་འབྲེག་གཏན་ནས་མ་ཤེས། རྨ་ཆེ་ཆུང་མང་པོ་བཟོས།རྨ་ལ་སྲིན་བུ་འདེབས་ཉེན་བྱས་ནས་ཤི་བ་མང་། ཡང་ནམ་ཚ་ངན་པ་ལུག་ཤེད་ངན་དུས་འབྲེག་མ་རན་བཞིན་དུ་བལ་བྲེགས་ནས་བླངས་ན། ཁ་ཆར་བུ་ཡུག་འཚུབ་ན་ལུག་ཐམས་ཅད་གྲང་ནས་སུག་བཞི་འདར། རབ་ཏུ་གྲང་ན་ཤེད་ངན་པའི་རིགས་ཤི་བ་གྲངས་མང་། མ་ཤི་བ་རྣམས་ཀྱིས་ཀྱང་རྒྱབ་ཏུ་བལ་སྐྱེ་རེག་ཤེད་འབུད་རེག་གི་བར་དུ་ནངས་ནུབ་ཆར་བབས་དུས་སོགས་སུ་་་་་་་གོས་མེད་གཅེར་བུར་བསྡད་པ་ལྟ་བུས་གྲང་བའི་སྡུག་བསྔལ་་་་་་་འབྱུང་། འཆི་ལ་ཁད་བྱེད། བལ་ལེན་དུས་དབྱར་ས་ན་གནས་པའི་སྲིན་བུ་ཕྲ་རགས་མང་པོ་མི་ཕྱུགས་གཉིས་གའི་རྐང་ལག་་་་་་ལུས་པོ་སོགས་ཀྱིས་བརྫིས་ནས་བཅར། ལུག་གི་རྒྱབ་ཀྱི་ལུག་ཤིག་བརྒྱ་སྟོང་ཡོད་པ། གྲི་དང་ལག་གིས་བསད་པ་དང་། ཉི་མས་བསྲེགས་པ། མུ་གེས་འཆི་བ་གྲངས་ཀྱིས་མི་ཟིན། བལ་འབྲེག་པའི་མི་བྲན་དང་གཡོག་སོགས་ཀྱིས་ཉི་མ་ཚ་བ་དང་། ཆར་ནང་སོགས་ནས་ཚ་གྲང་བཀྲེས་སྐོམ་ངལ་དུབ་མང་པོ་བླངས། ལུག་577

རྒོད་པོ་གཟུང་དུས་རྭ་དང་རྐང་ལག་གིས་བརྒྱབ་ནས་མིག་དང་རྐང་ལག་བསྣད་པ་མང་། ལུག་མང་པོའི་བལ་བྲེགས་ན་ལག་པ་དང་མགོ་བོ་རོ་སྟོད་ན། ཡང་བལ་བཀྲུས་བསེད་བཀལ་ཐགས་སུ་བཏགས། སྤུ་བསླངས། མདོག་སྒྱུར་བཟོ་བྱས་ལུས་ལ་གྱོན་རེག་གི་བར་སྡུག་བསྔལ་དཀའ་ལས་མང་པོ་མྱོང་། དེའི་དུས་རྣམས་སུ་ཡང་ས་དང་རྩི་ཤིང་བར་སྣང་ན་གནས་པའི་སྲིན་བུ་མང་པོ་་་་་་་་གནོད་འཚེ་བྱུང་ནས་འཆི། གོས་ཀྱི་ནང་ནས་ར་ལུག་གི་པགས་པ་གྱོན་ན། ར་ལུག་ཚོན་པོའི་པགས་པ་མ་གཏོགས། གཞན་མུ་གེས་ཤི་བ་སོགས་ཀྱི་པགས་པས་མི་ཡོང་ཇེད་འགྲོ། ཚོ་ལྤགས་ཅི་ནས་ཀྱང་དགོས། དེ་དགོས་ན་ཚོན་པོ་རྐྱང་མི་འཆི། ཚོ་དུས་ཤ་དང་པགས་པ་ལ་དམིགས་ནས་གསོད་དགོས། བསད་པའི་པགས་པ་མང་པོ་བསྡུས་ནས་བཟོས་གྱོན་ན། སེམས་ཅན་ཐམས་ཅད་ཕ་མ་དྲིན་ཅན་ཤ་སྟག་ཡིན་ཞེས་སངས་རྒྱས་ཀྱིས་གསུངས་པས་ན།དོན་གྱེས་ཚེ་འདིའི་ཕ་མ་གཉིས་བསད་པའི་པགས་པ་དམར་་་་་་་བཤུས་བྱས། བླངས་མཉེས་བཟོས་ནས་རྒྱབ་ཏུ་གྱོན་པ་དང་ཁྱད་པར་སྤུ་ཙམ་མེད་པས་སྡིག་སྒྲིབ་ཚད་ལས་འདས་པ་འབྱུང་། མ་ཅིག་ལབ་སྒྲོན་གྱེས། ཁྱེ་ལྤགས་འདི་ལ་གྲིབ་སོགས་ཉེས་པ་ཆེ་ཚུལ་མང་པོ་གསུངས། གསུང་དེ་ལ་དཔག་ན། དེང་སང་སྤྱང་ཐུལ་ཝ་ཞྭ་སོགས་གཅན་གཟན་མ་རུངས་པའི་པགས་པ་གྱོན་གདན་དུ་་་་578

འདིང་བ་སོགས་ལ་ཉམས་གྲིབ་དེའི་ཆེ་ཞིག་མི་འབྱུང་རུང་། དེ་ཙམ་ཞིག་ཡོང་བ་སྒོས་ཅི་དགོས། དེ་ཅིའི་ཕྱིར་ཞེ་ན། ཁྱེས་མི་གཙང་བ་ཟ་ཡང་སྡིག་པ་ཆེན་པོ་མི་བྱེད་ལ། ཝ་སྤྱང་སོགས་ཀྱིས་མི་གཙང་བ་ཟ་བ་ཙམ་དུ་མ་ཟད། ཅི་ཟ་སྲོག་དབུགས་བཅད་པའི་ཤ་ཁྲག་སྡིག་ཟས་ཁོ་ན་ཟ་བའི་ཕྱིར་རོ། །མི་དང་དུད་འགྲོ་གང་ཡིན་རུང་སྡིག་པ་ཅན་ཐམས་ཅད་ལ་དེའི་ཚོད་ཀྱི་སྒྲིབ་པ་ཆེ་སྟེ། མི་གསོད་པའི་དམེ་པོ་དང་། ར་ལུག་གསོད་པའི་བཤན་པ།རི་དྭགས་གསོད་པའི་རྔོན་པ་རྣམས་ཀྱི་གོས་གྱོན་ཟས་ཟོས་སམ་ལྷན་དུ་བསྡད་གྲིབ་མ་ཕོག་རུང་གྲིབ་འཕོག་པ་མཐོང་ཐོས་མྱོང་བས་ཀྱང་ཤེས་སོ། །འོ་ན་ཁྱེ་ཡིས་མི་གཙང་བ་ཟ་བས་གྲིབ་ཆེ་གསུངས་པ་ཡིན་ཟེར་ན། མི་གཙང་བ་མི་ཟ་བ་དཀོན། དེ་ཡིན་ན་ཕག་གི་ཤ་ཟ་ག་ལ་རུང་། མི་གཙང་བ་ཁོ་ན་ཟ། ར་ལུག་འབྲི་གཡག་ཕལ་ཆེ་བས་ཀྱང་། མི་ཡི་གཅིན་འཐུང་སྐྱག་སྐམ་ཟ་བ་མང་བས། དེ་རྣམས་ལ་ཡང་གྲིབ་ཆེ་བས་ཤ་ཟོས་པགས་པ་གྱོན་མི་རུང་བར་འགྱུར། དེ་ཡིན་ན་གཅན་གཟན་རྣམས་ལྟོགས་དུས་མི་གཙང་བ་རྙེད་ན་ཟ་བ་ཕར་ཞོག ཐ་ན་རྩག་ཆད་བལ་རུལ།སྲིན་བུ་སོགས་མི་གཙང་བ་དུ་མ་ཟ་བས། དེ་གཏན་ནས་གྱོན་མི་རུང་བར་འགྱུར་ངེས། ཡང་ལྷག་པར་འབུ་རས་དང་། གོས་ཆེན་གྱོན་མི་རུང་། དེའི་རྒྱུ་དེ་སྲིན་བུ་ཞིག་གསོས་པའི་ཁོག་ནས་སྡོམ་579

གྱི་བ་ཐག་ལྟར་འཐེན་ནས་བླངས་པ་ཡིན། དེ་ལེན་དུས་སྲིན་བུ་མང་པོ་འཆི་བ་ཡིན། གལ་ཏེ་མ་ཤི་བ་རྣམས་ཀྱང་ཁོག་གི་འཐེན་ནས་ལེན་དུས་ན་ཟུག་གནོད་པ་ཆེན་པོ་འོངས་ནས་འཆི་ལ་ཁད་བྱེད་ངེས། དེ་ལེན་དུས། ཐགས་སུ་འཐག་དུས། ཁ་བསྒྱུར་དུས་སོགས། རྒྱབ་ཏུ་གོན་རེག་བར་དུ་མི་མང་པོས་སྡུག་དཀའ་ལས་མྱོང་། སྲིན་བུ་མང་པོ་གསོད། དེ་གྱོན་ན་རང་མཐོང་ང་རྒྱལ་དང་། ཟད་འགྲོ་བས་སེར་སྣ། གོས་དེ་ལ་སྙིང་པོ་མེད་ཅིང་སྡིག་པ་ཆེ་བ་མ་ཤེས་པས་གཏི་མུག གོས་དེ་མི་གཙང་བ་སོགས་ཀྱིས་བརྫད་པ་དང་། གཞན་གྱིས་འཕྲོག་ན་ཞེ་སྡང་། གཞན་གྱིས་གོས་དེ་ལས་བཟང་བ་གྱོན་ཡོད་པ་མཐོང་ན་གཞན་མཐོ་བར་དོགས་པས་ཕྲག་དོག ཁོ་ལ་ག་འདྲ་ཞིག་བྱུང་ན་སྙམ་པས་འདོད་ཆགས།གོས་འདི་བཟང་འདི་དང་མ་བྲལ་ན་སྙམ་པའི་ཞེན་ཆགས་་་་་་་་་་སོགས་ཉོན་མོངས་པ་ཀུན་སློང་། ཉོན་མོངས་པའི་དབང་གིས་བརྣབ་སེམས་གནོད་སེམས་སྐྱེས། རྫུན་ཕྲ་མ་ཚིག་རྩུབ་སྨྲས། སྲོག་གཅོད་མ་བྱིན་ལེན་སོགས་མི་དགེ་བའི་ལས་ཐམས་ཅད་ཉིན་རེ་བཞིན་གསོག མི་དགེ་བའི་དབང་གིས་ཚེ་འདིར་ཡང་སྡུག་ལ། ཕྱི་མར་སྤྱིར་འཁོར་བའི་སྡུག་བསྔལ། ཁྱད་པར་ངན་སོང་གསུམ་གྱེ་སྡུག་བསྔལ་དོས་དྲག་ལ་ཡུན་རིང་མྱོང་དགོས།དེས་ན་སྔོན་གྱི་སྐྱེས་བུ་དམ་པ་རྣམས་ཀྱིས་པགས་པ་དང་་་་་་580

གོས་ཆེན་གྱོན་པ་ཕར་ཞོག སྣམ་ཐེར་རས་ཀྱང་མི་གྱོན་པར།གྲུབ་ཆེན་རྣམས་ཀྱིས་གསང་གནས་འགེབ་པ་ལ་ཨང་རག་རེ་་་་་་་ཙམ་མ་གཏོགས་གཏུམ་མོའི་བདེ་དྲོད་ཀྱི་གོས་གྱོན། སྐུ་ལ་མཛེས་པའི་རུས་པའི་རྒྱན་དྲུག་གསོལ་ནས་ན་བཟའ་ཡེ་མེད་པ་བྱས།སྟོན་པ་སངས་རྒྱས་ཀྱིས་ཀྱང་ལོ་དྲུག་དཀའ་བ་སྤྱད་དུས་ན་་་་་་་་་བཟའ་ཡེ་མེད་པ་བྱས། སྐུ་གཅེར་བུར་ཏིང་ངེ་འཛིན་གྱི་ངང་ལ་བཞུགས། སངས་རྒྱས་ནས་ཀྱང་ཤ་ནའི་གོས་སོགས་གོས་ངན་ངོན་ཙམ་བསྣམས་པ་མ་གཏོགས། གོས་ཆེན་མང་པོ་བརྩེགས་ནས་མགོ་མན་ཆད་བཏུམས་གསུངས་པ་ཞིག་མེད། དེ་བཞིན་དུ་སྔོན་གྱེ་སྐྱེས་བུ་དམ་པ་རྣམས་ཀྱིས་རོ་གོས་དུག་ཧྲུལ་སོགས་ལུས་འཚོ་བའི་གོས་ངན་ངོན་གང་རྙེད་རེ་བསྟེན་པ་ཡིན། དེ་ལྟར་མཛད་པ་ཁོང་རྣམས་ཀྱིས་མ་མཁྱེན་པ་དང་། མ་འདོད་པ་དང་མ་རྙེད་པ་ཡང་མ་ཡིན་ཏེ། གོས་ལ་བརྟེན་ནས་ཕ་མ་སེམས་ཅན་མང་པོར་དངོས་སམ་བརྒྱུད་ནས་རིམ་གྱིས་གནོད་ཀྱིས་དོགས་་་་་ནས། རང་གིས་ཡང་གྱོན་ན་སྡིག་སྒྲིབ་ཀྱིས་བཀབ་ནས་ཉམས་རྟོགས་ཁྱད་པར་ཅན་མི་སྐྱེ་བར་མཁྱེན་ནས་མ་གྱོན་པ་ཡིན་ཡང་།དེང་སང་བྱ་བཏང་བ་སྒོམ་ཆེན་པ་སོགས་མདོ་སྔགས་ཉམས་སུ་ལེན་པ་རྣམས་ཀྱིས་ཅི་ཙམ་འབད་ཀྱང་ཉམས་རྟོགས་མི་སྒྱེ་བའི་གེགས་དང་། ཕྱི་མར་ངན་སོང་གི་རྒྱུ། སྡིག་པའི་རྩ་བ་དེ་ཕར་581

དེད་ན་ལྟོ་གོས་འདི་ཡིན་པར་མ་ཤེས། འགའ་རེས། ནང་ན་ཡོན་ཏན་ཀུན་ལྡན་ཡང་། །ཆ་ལུགས་ངན་ན་ཀུན་གྱེས་བརྙས། །ཞེས་ས་སྐྱ་པཎ་ཆེན་རིན་པོ་ཆེས་གསུངས་པ་དེ་བདེན་པར་འདུག་གོ་ཟེར། དེ་གང་ལ་དགོངས་ནས་གསུངས་པ་ཡིན་གྱེ་དགོངས་པ་མི་འཚོལ། དེ་བྱ་བཏང་རི་ཁྲོད་པ་འཇིག་རྟེན་ཆོས་བརྒྱད་དཀར་ནག་ཁྲ་གསུམ་བློས་བཏང་ནས། རང་གཞན་གྱེ་དོན་དུ་བླ་མེད་བྱང་ཆུབ་ཐོབ་པའི་ཕྱིར་དུ་ཆོས་རྣམ་དག་བྱེད་པ་རྣམས་ལ་་་་་་་་་གསུངས་པ་ཡིན་སྙམ་གོ་ལོག་ཏུ་གོ་ནས། ཁ་ལ་ཟ་རྒྱུ་མེད་པ་རྣམས་ཀྱིས་ཀྱང་རྒྱབ་ལ་གོན་རྒྱུ་གཅིག་གིས་མི་ཆོག་གཉིས།གཉིས་ཀྱིས་མི་ཆོག་གསུམ་བཞི་སོགས་མང་པོ་བསྒྲུབས་ནས་སྤོར་ལེན་བྱས་གྱོན་པ་རྣམས་ལ་ཉམས་རྟོགས་འཆར་བ་ཕར་ཞོགཉམས་གྲིབ་ཀྱིས་རྨི་ལམ་བཟང་པོ་ཞིག་ཀྱང་རྨི་དཀའ། བྱ་བཏང་བ་སྒོམ་ཆེན་པ་ཕར་ཞོག མིང་ཙམ་ཡང་ཐོབ་དཀའ། ལྟོ་གོས་མང་ན་ཁྱེམ་པ་རྣམས་དང་ཁྱད་སྤུ་ཙམ་མེད། ཚེ་བློས་བཏང་བ་དེ་གང་ལ་ཟེར། ཁྱེམ་པ་རྣམས་ལྟར་ལྟོ་གོས་བསྒྲུབ་པ་ཞིག་ལ་ཟེར་རམ། ཚེ་འདིའི་བདེ་ཐབས་ལྟོ་གོས་གཏམ་གསུམ་བློས་བཏང་བ་ལ་ཟེར། སེམས་ནང་དུ་ཁུག་བྲང་སྟེང་དུ་སོར་བཞི་ཁྲོམས་ལ་སོམས་དང་། འོ་ན་ད་ཅི་བྱེད་དགོས། ལྟོ་ཡེ་མེད་པ་བྱས་མ་ཟོས་འཆི་ལ་ཁད་ཀྱི་ཡི་དྭགས་འདྲ་བ་ཞིག་བྱས། གོས་ཡེ་582

མེད་པར་མུ་སྟེགས་གཅེར་བུ་བ་ལྟ་བུ་ཞིག་བྱས། ཡང་ན་སྤྲང་པོ་ལྟར་དུག་པོ་ཚེམ་བེར་གྱོན་པའམ། ཡང་ན་དེ་ཡང་མ་བྱས་གསང་བར་ལྷན་པ་ཞིག་གིས་འགེབ་པ་ཡང་ན་ལག་པས་བཀབ་ནས་་་་་་སྡོད་དགོས་པ་ཡིན་ནམ་ཟེར་ན། ཆོས་ཕྱིར་དེ་ལྟ་བུ་ཞིག་བྱེད་ནུས་ན་ཆོས་དང་ཡང་མཐུན་ཤིན་ཏུ་ལེགས་ཏེ། དེ་འདྲ་རྗེ་མི་ལ་སོགས་སྔོན་གྱེ་སྒྱེས་བུ་དམ་པ་རྣམས་ཀྱིས་ལག་ལེན་ལ་ཡང་་་་་་་་་བཏབ་འདུག དེང་སང་དེ་ལྟ་བུ་ཕར་ཞོག དེའི་ཆ་འདྲ་ཙམ་ཡང་བྱེད་མཁན་མེད། འོ་སྐོལ་རྣམས་ཀྱིས་ཡང་དག་པར་རྫོགས་པའི་སངས་རྒྱས་ནས་བཟུང་རིམ་པར་བྱོན་པའི་སྒྱེས་བུ་དམ་པ་གོང་མ་རྣམས་ཀྱི་རྣམ་ཐར་ལ་ཁ་མིག་ཡར་བལྟ་བྱེད་དགོས། རྗེས་འཇུག་རྣམས་ལ་ཅི་གསུངས་འདུག དེ་ལྟར་བསྒྲུབ་དགོས་པ་ཡིན། འོ་ན་སྔོན་གྱི་རྒྱལ་བ་སྲས་བཅས་ཀྱིས་ཅི་མཛད། འོ་སྐོལ་རྣམས་ལ་ཇི་ལྟར་གྱེས་ཞེས་གསུངས་ཡོད་ཟེར་ན། དེ་སངས་རྒྱས་ཀྱི་སྒྱེས་རབས་དམ་པ་གོང་མའི་རྣམ་ཐར་མདོ་རྒྱུད་བསྟན་་་་་་་་་་བཅོས་རྣམས་སུ་རྒྱས་པར་བཤད་ཡོད་མོད། འདིར་མདོར་བསྡུས་ཏེ་བཤད་ན། སྔོན་སངས་རྒྱས་བཅོམ་ལྡན་འདས་ཀྱིས་སློབ་ལམ་གྱེ་གནས་སྐབས་སུ་རྒྱལ་པོ་སོགས་ཀྱི་སྐུའི་སྒྱེ་བ་བཞེས་ཚེ་ཟས་ནོར་ལོངས་སྤྱོད་བུ་བུ་མོ་སྤྱན་ཡན་ཆད་སྦྱིན་པར་བཏང་ནས་ཚོགས་བསགས། ཐ་ན་དབུ་གཅིག་པུ་ཡང་ལན་སྟོང་ཙམ་583

སྦྱིན་པར་བཏང་། ཕྱིས་སྐུ་ཚེ་དེ་ལ་ཡང་རྒྱལ་སྲིད་མཆིལ་སྣབས་བཞིན་དོར་ནས་ཟས་གོས་མེད་པར་བྱས། ཆུ་བོ་ནེེ་རསྟོནའི་འགྲམ་དུ་ལོ་དྲུག་དཀའ་བ་སྤྱད་ནས་སངས་རྒྱས་ནས། རྗེས་འཇུག་འོ་སྐོལ་ཡོངས་ལ་མི་ནོར་ཟས་གསུམ་ཐམས་ཅད་བློས་་་་་་་ཐོངས་ལ་གནས་ཤིང་དྲུང་སོགས་དང་། ཟས་བསོད་སྙོམས་གྱིས།གསོག་འཇོག་བྱས་ནས་ཟ་མི་རུང་། བྱེན་ལེན་མ་བྱས་པ་དང་།ཟས་ཞག་གིས་ལོན་པ་ཡང་ཕྱི་ཉིན་ལོངས་སྤྱོད་མི་རུང་། སོགས་ཀྱིས་བཅས་པ་མཛད། དུས་རྟག་ཏུ་ཟས་གོས་གནས་མལ་མཁོ་བའི་ཡོ་བྱད་ངན་ངོན་ཙམ་བསྟེན་དགོས་གསུངས། དེ་བཞིན་དུ་དམ་པ་གོང་མ་ཐམས་ཅད་ཀྱིས་མཛད་ནས། རྗེས་འཇུག་རྣམས་ལ་བློ་ཕུགས་ཆོས་ལ་གཏོད། ཆོས་ཕུགས་སྤྲང་ལ་གཏོད། སྤྲང་ཕུགས་ལྟོགས་གྲིར་འཆི་བ་ལ་གཏོད། འཆི་ཕུགས་བྲག་ཕུག་སྟོང་པ་ལ་གཏོད་གསུངས།ཡང་མི་གྲལ་ནས་བུད། ཁྱེ་གྲལ་བསྙེགས། ལྷ་གྲལ་ཐོབ་གསུངས། ཡང་ཇེབས་མེད་རྡོ་རྗེ་སྔོན་ལ་བཏང་། ཁྲེལ་མེད་རྡོ་རྗེ་རྗེས་ལ་ཞོག ཡེ་ཤེས་རྡོ་རྗེ་རང་དང་འགྲོགས་གསུངས། དེ་བཞིན་དུ་མཁས་གྲུབ་རཱ་ག་ཨ་གྱེས་ཀྱང་། བཀའ་བརྒྱུད་གོང་མས་གསུངས་པ་ཡི། །རི་ཆོས་རྣམས་ཀྱི་དོན་རྩ་ནི། །ཚེ་འདིའི་བྱ་བ་བློས།་བཏང་ནས། །ཕ་ཡུལ་སྤངས་ནས་གནས་རི་རུ། །མི་རྟག་འཆི་584

བས་སེམས་དངངས་ཏེ། །ལྟོ་གོས་གཏམ་ལ་གྱོང་བསྐུར་ནས། །ཆུ་འཐུང་རྡོ་མུར་རོ་གོས་གྱོན། །གསུངས། སྤྱན་སྔ་བས། གོས་སུ་བེམ་པོ་མདའ་སྡུག་གྱོན། །སྐོམ་དུ་ཚྭ་མེད་སྡོར་མེད་འཐུང་། །ཟས་སུ་གྱེ་ན་ངན་ངོན་ཟོ། །བརྒྱ་ལ་མི་ཡིས་མི་མཐོང་ཞིང་། །གལ་ཏེ་མི་ཡིས་མཐོང་བ་ན། །མིག་རྩ་ཤ་ཞན་མདོག་ནག་ཅིང་། །གསང་བར་ལྷན་པ་གྱོན་པ་ཞིག །སྐྱེས་བུ་འདི་འདྲ་སྙིང་རྗེ་ཞེས། །སྙིང་རྗེའི་ཡུལ་དུ་བྱེད་པ་ཞིག །ད་ནི་ལག་ལེན་མི་འགེལ་རི། །གསུངས་པ་ལྟར་ཅི་ལ་བྱེད་མི་དགོས། སྔོན་གྱེ་སྐྱེས་བུ་དམ་པ་རྣམས་ཀྱིས་ཆོས་ཕྱིར་དཀའ་སྤྱད་སྡུག་ཁུར་བྱེད་དགོས་པ་བྱུང་ན། འོ་སྐོལ་རྣམས་ཀྱིས་དེ་བས་ལྷག་པ་ཞིག་བྱེད་མི་དགོས་ཀྱང་།དེ་དང་མཉམ་པའམ། གལ་ཏེ་མ་ནུས་ན། དེའི་ཆ་འདྲ་ཙམ་ཞིག་བྱ་དགོས་པ་སྨོས་ཅི་དགོས། ཚེ་སྔོན་སྡིག་པ་མང་པོ་བསགས་པའི་ཁར། ཚེ་འདིར་ཡང་སྡིག་ཟས་དང་། སྡིག་པའི་གོས་ཁོ་ན་ལ་ལོངས་སྤྱོད་ན་ནམ་ཡང་ཐར་པའི་གོ་འཕང་ཞིག་ག་ལ་འཐོབ།དེང་སང་བྱ་བཏང་སྒོམ་ཆེན་པ་སོགས་ཆོས་སྒོར་ཞུགས་ཚད་་་་་་་ཡོངས་ལ་ཆོས་རྣམ་དག་ཅིག་མི་འོང་བའི་གེགས་གང་གིས་བྱས་ན། ལྟོ་གོས་འདི་གཉིས་བློས་མ་ཐོངས་པ་འདི་གས་ལན། ལྟོ་གང་བཟང་གོན་པ་གང་དྲོ་མཛད་མཁན་ལ་ཆོས་རྣམ་དག་ཅིག་འོང་བ་རྒྱལ་བ་སྲས་བཅས་ཀྱིས་སྔར་མ་གསུངས་ཏེ། ཆོས་རྗེ་འབྲུག་པ་585

ཀུན་ལེགས་ཀྱི་ཞལ་ནས། ལྟོ་གོས་འདི་བློ་ཡིས་མ་ཐོངས་ན། །པུ་ཏི་མཁྱེན་པའི་དགེ་བཤེས་ཀྱང་། །བཙུན་པའི་ཁྲལ་འཇལ་མ་གཏོགས་པ། །སངས་རྒྱས་ཀྱི་བསྟན་པ་ཟིན་པ་དཀའ། །ལྟོ་གོས་འདི་བློ་ཡིས་མ་ཐོངས་ན། །འཇིགས་རུང་གི་སྔགས་པ་ཧཱུཾ་སྒྲ་སྒྲོགས། །རྔ་སིལ་གྱེ་ལྡན་པ་གཅོག་ལགས་ཀྱང་། །དོན་གྱི་ཐུགས་སྒྲུབ་ཡིན་པ་དཀའ། །ལྟོ་གོས་འདི་བློ་ཡིས་མ་ཐོངས་ན། །ཐོར་ཚུགས་ཚོ་ཧཱུཾ་གིས་བརྒྱན་པ་ཡི། །རྟོགས་ལྡན་གྱི་སྤྱོད་པ་མཛད་ལགས་ཀྱང་། །སྤྱོད་པ་བཞི་དང་མཐུན་པ་དཀའ། །ལྟོ་གོས་འདི་བློ་ཡིས་མ་ཐོངས་ན། །ཁྲི་ཐོག་ན་བཞུགས་པའི་བླ་མ་ཡང་ ཆོས་བཤད་ཀྱི་འབྲུག་སྒྲ་སྒྲོགས་ལགས་ཀྱང་། །གཞན་ཕན་གྱི་ཐུགས་རྗེ་འབྱུང་བ་དཀའ། །ལྟོ་གོས་འདི་བློ་ཡིས་མ་ཐོངས་ན། །རི་ཁྲོད་ན་གནས་པའི་སྒོམ་ཆེན་ཀྱང་། །ཕྱི་ལྟར་གྱི་སྒྲུབ་ཚུགས་མ་ལགས་པ། །ནང་དོན་གྱི་རྟོགས་པ་འཆར་བ་དཀའ། །ལྟོ་གོས་འདི་བློ་ཡིས་མ་ཐོངས་ན། །བུག་སྒོ་ལ་འཛུལ་བའི་གྲུབ་ཐོབ་ཀྱང་། །ཉམས་ཀྱི་རྩལ་སྣང་མ་གཏོགས་པ། །མཐར་ཐུག་གི་སངས་རྒྱས་ཐོབ་པ་དཀའ། །ལྟོ་གོས་འདི་བློ་ཡིས་མ་ཐོངས་ན། །རྒྱལ་ཁམས་ཀྱི་གནས་ཆེན་སྐོར་མཁན་ཀྱང་། །ས་གུ་ཙི་རྐང་པས་བསད་བསད་ནས། །གནས་ཆེན་ནས་དངོས་གྲུབ་ཐོབ་པ་དཀའ། །ལྟོ་གོས་འདི་བློ་ཡིས་མ་ཐོངས་ན། །འདུལ་བའི་གྲྭ་སར་བཞུགས་586

མཁན་ཀྱང་། །འཕྲལ་གྱི་སྲུང་སྡོམ་རེམས་ལགས་ཀྱང་། །ཕུགས་ཀྱི་ཚུལ་ཁྲིམས་ཡིན་པ་དཀའ། །ལྟོ་གོས་འདི་བློ་ཡིས་མ་ཐོངས་ན། །བརྒྱུད་པ་བཟང་བོའི་དབོན་པོ་ཡང་། །འཕྲལ་གྱི་ཟས་ནོར་བཟང་ལགས་ཀྱང་། །སངས་རྒྱས་ཀྱི་གདུང་ཚབ་ཡིན་པ་དཀའ། །ལྟོ་གོས་འདི་བློ་ཡིས་མ་ཐོངས་ན། །ཁྱེད་ཆེན་དང་ཁྲིད་ཆུང་ཞུ་མཁན་ཀྱང་། །འདིར་ལྟོས་ཀྱི་ཟས་ནོར་མ་གཏོགས་པ། །དོན་ཁྲིད་རྒྱུད་ལ་སྐྱེ་བ་དཀའ། །གསུངས། དེས་ན་བློ་ལྡན་ལྷ་ཆོས་རྣམ་དག་བྱེད་འདོད་པ་རྣམས་ཀྱིས་སྤྱིར་སྟོན་པས་གསུངས་པའི་འདུལ་བའི་་་་་གཞུང་བཞིན་དང་། སྒོས་སུ་འཕགས་པའི་རིགས་བཞིར་གནས།དམ་པ་གོང་མའི་གསུང་གི་གཏད་པ་བཞི། བུད་བསྙེགས་ཐོབ་གསུམ། རྡོ་རྗེ་གསུམ་དང་བཅུ་བོ་འདི་ལ་ཕུགས་ནོར་བཅུ་ཟེར།འདི་བཅུ་དུས་རྒྱུན་དུ་བསྟེན་པ་གཅེས། དེ་ལྟར་བྱས་ནས་ཤི་སོང་ན་ཡང་ལེགས་ཏེ། གང་ཤར་རང་གྲོལ་གྱེས། བླ་མའི་རྗེས་བཟུང་བྱ་བཏང་ཁྱོད། །སྔར་བྱས་ལས་ལ་འགྱོད་པ་བསྒྱེད། །མི་ཡི་ཁྱུ་ནས་རོ་ལྟར་བུད། །དཀའ་སྤྱད་སྡུག་ཁུར་དང་དུ་ལོངས། །རྣལ་འབྱོར་དབང་ཕྱུག་མི་ལ་ཡི། །སྙིང་རུས་མཐུ་ཡིས་ཇི་ལྟར་ཐོབ། །སོས་དལ་སྐྱིད་ཆོས་ཅན་རྣམས་ལ། །ཇི་ལྟར་འདུག་ལ་བསམ་བློ་ཐོངས། །ལས་ཉོན་དབང་གིས་སྐྱེས་ཕྱིན་ཆད། །ནམ་ཡང་འཆི་བ་མཉམ་པོ་ལ། །ཆོས་ཕྱིར་དཀའ་སྤྱད་དྲག་བསྟེན་ནས། །མྱུར་དུ་ཤི་587

ན་མི་ལེགས་སམ། །གསུངས།ཡང་བུད་མེད་བསྟེན་ན་སྡིག་སྡུག་གཏམ་ངན་གྱི་གཞི་མ།འཁོར་བ་ངན་སོང་དུ་མར་འཁྲིད་པའི་ས་མཁན་ཡིན་ཏེ། ཆུང་མ་ཞིག་ལེན་རྒྱུ་ཡིན་ན། དེའི་རིན་ལ་ནོར་རྫས་རྔམས་ཆེན་ཐམས་ཅད་སྟེར་དགོས། ཕྱུག་པོ་ཡང་དབུལ་པོར་གཏོང་། སྒུར་སྒུར་ཤ་དང་། འབྲུ་འབྲུ་ཆང་བྱས་ནས་སྟོན་ཆེན་བྱེད་དགོས། ར་ལུག་གཡག་གསུམ་བསད་པའི་རྣམ་སྨིན་གྱེས་དམྱལ་བར་སྐྱེ་བ་ཕར་་་་ཞོག ཤ་ཆང་གཞན་ལ་བྱིན་པའི་རྣམ་སྨིན་གྱེས་ཀྱང་དམྱལ་བ་མནར་མེད་དུ་སྒྱེ་སྟེ། དྲན་པ་ཉེར་བཞག་ལས། ཤ་ཆང་གཉིས་རང་གིས་ལོངས་སྤྱོད་པ་ལྟ་ཅི་སྨོས། སྦྱིན་པར་བྱེན་ཀྱང་དམྱལ་བ་ངུ་འབོད་དུ་སྐྱེ་གསུངས། ཤ་ཆང་མང་པོ་བསགས་ནས་སྟོན་མོ་ཆེན་པོ་བྱེད་པ་རྣམས་ཀྱིས་སྐབས་རེར་བསམ་མནོ་ཐོངས་དང་་་་བཟང་། ཆགས་པ་སྤྱད་པས་བདེ་བ་ལྟར་སྣང་ཡང་། དོན་དུ་སྡུག་བསྔལ་ལ་བདེ་བའི་མིང་བཏགས་ནས་བདེ་བར་བཟུང་བ་ཡིན་་་་པས་བདེ་བ་དངོས་མིན། དཔེར་ན་དུག་དང་འདྲེས་པའི་ཟས་དེ་ཟོས་ནས་བཟུང་སྡུག་བསྔལ་གྱེ་མགོ་ཚུགས་པ་ལྟར། ཆགས་པ་སྤྱད་ནས་བཟུང་སྡུག་བསྔལ་གྱེ་མགོ་ཚུགས་སོང་། དཔེར་ན་དུག་དང་འདྲེས་པའི་ཟས་དེ་ཟ་དུས་སྡུབ་བསྔལ་ཕྲ་བས་བདེ་བ་ལྟར་སྣང་རུང་། ཕྱི་ནས་སྡུག་བསྔལ་ཆེ་རུ་སོང་། ལུས་སེམས་ཀྱིས་མྱོང་588

བ་ལྟར། འདོད་ཆགས་སྤྱོད་དུས་སྡུག་བསྔལ་ཕྲ་བས་བདེ་བ་ལྟར་སྣང་རུང་། ཕྱི་ནས་ལུས་སྟོབས་ཤོར། གཟི་མདངས་ཉམས། གྲང་ནད་བསྒྱེད། རོ་སྨད་ན། ཁྱད་པར་འབྲས་བུ་སྐྲངས། འགའ་རེ་རྨ་ངན་པ་འགོས་ནས་སྡུག་བསྔལ་ཆེན་པོ་འབྱུང་། འདོད་ཆགས་ཁོ་རང་བདེ་བ་ཡིན་ན་སྤྱད་ཀྱིན་བདེ་བ་ཆེར་འགྲོ་དགོས་ཏེ། སྤྱད་ཀྱིན་སྡུག་བསྔལ་ཆེར་བསྐྱེད་པ་དེ་སྡུག་བསྔལ་ཡིན་པའི་རྟགས་་་་ཡིན། དེས་ན་མདོ་ལས། ཡུད་ཙམ་བདེ་ལ་ཆགས་པ་ནི། །འབར་བའི་ཁྲི་ལ་ཆགས་པ་འོ། །གསུངས། ཆགས་པ་སྤྱད་པའི་རྗེས་སུ་སྡུག་བསྔལ་གྱི་གཞི་མ་བུ་བུ་མོ་མང་པོ་འོང་། དེ་ཀུན་གྱི་ཁ་མི་སོས། རྒྱབ་མི་ཁེབས་པས་སེམས་ཁྲལ་ཆེ། ལྟོ་རྒྱབ་གཉིས་ཀྱི་ཕྱིར་ཁེ་ཚོང་ཞིང་ལས་འཚོ་སྐྱོང་སོགས་བྱས། ཚ་གྲང་བཀྲེས་སྐོམ་སོགས་མི་འདོད་པའི་སྡུག་བསྔལ་དུ་མ་འབྱུང་། བརྣབ་སེམས་གནོད་སེམས་ངག་འཁྱལ་སོགས་མི་དགེ་བཅུ་ཉིན་རེ་བཞིན་བྱེད་དགོས། བྱས་ན་ཚེ་ཕྱི་མར་དམྱལ་བ་མ་གཏོགས་གཞན་དུ་འགྲོ་ས་མེདེ། ཁྱད་པར་བྱ་བཏང་སྒོམ་ཆེན་པས་ཕྱག་རྒྱ་མ་བསྟེན་པ།ཕུང་བའི་གཞི་མ་ཞིག་བསྟེན་པ་ཡིན། ཕྱག་རྒྱ་མ་བསྟེན་ཕྱིན་ཆད་རྒྱུ་ནོམ་པ་དགོས། ཕྱག་རྒྱ་མ་བསྟེན་པ་དང་བྱ་བཏང་བྱེད་པ་གཉིས་མི་འོང་། ནོར་རྫས་ས་ཞིང་ཁང་པ་སོགས་གསར་དུ་གསོག་དགོས། དེ་གསར་དུ་གསོག་རྒྱུ་ཞིག་གི་དབང་དུ་སོང་ན། ཚེ་འདི་589

བ་བྱེད་དགོས། ཚེ་འདི་བ་བྱས་ན་སྡིག་སྡུག་གཏམ་ངན་གསུམ་རྒྱུན་མི་འཆད་པས། བདེ་བའི་གོ་སྐབས་མེད། ཆོས་མི་དགོས་འཇིག་རྟེན་གྱི་བདེ་བ་ཡང་མི་འོང་། དེས་ན་མདོ་ལས། བལྟས་ཤིང་གཏམ་ཀྱང་ཕོངས་གྱུར་ན། །དེ་ཉིད་བསྟེན་པ་སྨོས་ཅི་དགོས། །གསུངས་པ་དེ་ཐུགས་བདེན་ཏེ། དེང་སང་ཁྲིམས་ལྡན་འགའ་རེས་བུད་མེད་ལ་བལྟས་གཏམ་ཞིག་སྨྲས་ཀྱང་། འགའ་རེས་དགེ་སློང་དེས་ཀྱང་སྡོམ་པ་ལ་ཁྲིག་ཁྲིག་ཅིག་མེད་ཚོད་རེད་ཟེར། བསྙེན་བཀུར་སྙན་གྲགས་ཆེ་བ་ཡང་ཉམས་པར་འགྱུར། བླ་མ་སྒྱེས་བུ་དམ་པ་ཡིན་ཡང་སྐུར་བ་བཏབ། བསྙེན་བཀུར་མི་འབྱུང་། བསྟན་འགྲོའི་དོན་ཆེན་པོ་འོང་བ་ཕར་ཞོག རང་དོན་ཡང་མི་འོང་བ་མཐོང་ཐོས་མང་།སྔོན་ཨ་མདོ་བླ་རྒན་ཞིག་གིས་བུད་མེད་གཅིག་ལ་ཆགས་པ་སྤྱད་པས་བུད་མེད་དེ་ལ་རྨ་ངན་པ་ཞིག་ཡོད་པ་ཞག་གཅིག་ལ་་་་འགོས། ཕྱིས་སྨན་པས་སྨན་བཏང་། ཁོ་རང་གིས་མགོ་སྒུར་ནས་གསང་མཚན་ལ་སྔགས་བཏབ་ཚེ། གཞན་རྣམས་ཀྱིས་དེའི་ལད་མོ་བྱས་དཔེ་འཐེན་ཚད་ཀྱིས་བཞག་ནས་ཧ་གད་བྱེད་པ་ཞིག་་་་་་བྱུང་སྐད། དེས་ན་རབ་བྱུང་དགེ་སློང་བྱ་བཏང་སྒོམ་ཆེན་བླ་མ་རྣམས་ཀྱིས་དུས་རྒྱུན་དུ་ཚུལ་ཁྲིམས་བསྲུངས་ཀྱང་དཀོར་གྱེས་་་་་ཚོས་ནས། སྐབས་རེར་གསང་ནས་བུད་མེད་རེ་བསྟེན་རུང་ཆོག་590

སྙམ་ནས་བསྟེན་ན། ནད་ངན་འདྲ་འགོས་ནས་གསང་མི་ཚུགས་པར་སྨན་པ་བོས་སྔགས་འདེབས་དགོས་པ་ཚོ་འབྱུང་ཉེན་ཆེ་་་་་་་བས། ངོ་ཚ་ཁྲེལ་ལ་འཛེམ་པ་རྣམས་ཀྱིས་དེ་འདྲའི་གཏམ་རྒྱུད་རྣམས་སོམས་ལ་ཤིན་ཏུ་གཟབ་འཚལ། ཚེ་ཕྱི་མར་དམྱལ་བ་སོགས་སུ་སྐྱེས་ནས་སྡུག་བསྔལ་དཔག་མེད་མྱོང་དགོས་ཚུལ་ནི།བུ་སྟོན་རིན་པོ་ཆེའི་ཞལ་ནས། ལོག་པར་གཡེམ་པས་དམྱལ་བ་བསྡུས་འཇོམས་སུ། །གསལ་ཤིང་འབར་བར་རོ་སྨད་འབིགས་པར་འགྱུར། །དེ་ནས་མི་རུ་སྐྱེས་ཀྱང་མ་ནིང་འགྱུར། །རྨི་ལམ་བུད་མེད་སྤྱད་པའི་རོ་མྱང་ན། །དམྱལ་བ་པདྨ་ལྟར་གས་ནང་དུ་ནི། །བུམ་པར་འཚོད་ཅིང་གཏུན་གྱེས་འཚོགས་གྱུར་ན། །དངོས་སུ་སྤྱད་པ་ལྟ་ཡང་སྨོས་ཅི་དགོས། །བུད་མེད་མཐོང་ནས་ཚུལ་མིན་ཡིད་བྱེད་པ། །མིག་ནི་ཟངས་ཞུན་འབར་བས་སྲེག་པར་བྱེད། །བུད་མེད་གླུ་དབྱངས་ཐོས་པས་ཆགས་གྱུར་པ། །རྣ་བར་རོ་མྱགས་བསྐོལ་བ་ཁྲུག་པར་བྱེད། །བུད་མེད་གླུ་དབྱངས་གར་ལ་ཆགས་པ་ཡིས། །ཁུ་བ་ཕྱུང་ནས་འགྱོད་པ་མི་བྱེད་པ། །ལྕགས་ཀྱི་མེ་མདག་ཆར་བ་ལུས་ལ་འབབ། །གཞན་གྱེ་ཆུང་མ་ལ་སྤྱད་རྫུན་སྨྲ་ན། །ངུ་འབོད་ཆེན་པོ་མུན་པས་ཀུན་ཁྱབ་པར། །སྤྱི་བོ་ནས་ཕུག་ལྕེ་ཕྱུང་བཅད་ཀྱང་ནི། །སྐད་ཅིག་རེ་རེར་སྒྱེ་ཞིང་གཅོད་པར་བྱེད། །མི་རུ་སྐྱེས་ཀྱང་དམུས་ལོང་འོན་པ་དང་། །ལམ་ཟན་591

སློང་བ་དག་ཏུ་སྒྱེ་བར་འགྱུར། །དགེ་བསྙེན་མ་ལ་ལོག་པར་གཡེམ་པ་ཡིས། །རབ་ཏུ་ཚ་བར་ཐལ་བའི་ལྷག་མ་ཡང་ མེད་པར་བསྲེག་ཅིང་ཚེ་རབས་བཞི་བརྒྱ་རུ། །ཟ་མ་དག་ཏུ་སྐྱེ་བར་འགྱུར་བ་ཡིན། །ཞེས་དང་། བུད་མེད་མཚན་མ་སྙན་དངགས་ཀྱིས་བསྟོད་པ། །སྐྱེ་བ་ལྔ་བརྒྱར་མངལ་གྱི་སྲིན་བུར་སྐྱེ། །ཆགས་པ་སྤྱད་ཅིང་རེག་པ་སྨོས་ཅི་དགོས། །ཞེས་མདོ་དང་འདུལ་བ་རྣམས་ནས་རྒྱས་པར་གསུངས་པའི་དོན་ཚིག་ཉུང་ངུར་བསྡུས་་་་་ནས་གསུངས་པར་གདའ། སློབ་དཔོན་བཻ་རོ་ཙ་ནའི་ཞལ་ནས།བུད་མེད་བྱ་བ་བཙན་དུག་ཧ་ལ་ཡིན། །སེམས་ཅན་གང་གིས་ཟོས་ཀྱང་འཆི་བ་ཡིན། །བུད་མེད་བྱ་བ་ལས་ཀྱི་སྲེན་མོ་ཡིན། །སེམས་ཅན་གང་གིས་འཁོར་ཡང་ལ་འུར་འཆི། །བུད་མེད་བྱ་བ་དམྱལ་བའི་འདམ་རྫབ་ཡིན། །སེམས་ཅན་གང་གིས་འཁོར་བ་འདམ་ལ་འཛིན། །བུད་མེད་བྱ་བ་འཁོར་བའི་བཙོན་ར་ཡིན། །གང་གིས་འབགས་ཀྱང་ཐར་པ་ཐོབ་མི་སྲིད། །བུད་མེད་བྱ་བ་བདུད་ཀྱི་མྱ་ངན་ཡིན། །གང་གིས་འབྲེལ་ཀྱང་སྡུག་བསྔལ་ཚད་མེད་མྱོང་། །བདག་གི་སེམས་ལ་འདོད་ཆགས་ས་བོན་མེད། །སེམས་ལ་མེད་པར་ལུས་ལ་ཅི་ལ་སྐྱེ། །ཞེས་དང་། ཁ་རག་སྒོམ་ཆུང་བས། བཟར་མེད་ཁྱེམ་ཐབ་བྱས་པ་ན། །དོགས་མེད་བུ་ཚ་བྱུང་ནས་ནི། །ཁྲེལ་མེད་སྤྲང་པོ་བྱ་དགོས་ཀྱི། །གྲོས་ཉེས་ཆུང་མ་592

མ་ལེན་ཨང་། །ཞེན་ཆགས་བྲལ་བའི་དམ་པ་ལ། །ལས་ཀྱི་ཕྱག་རྒྱས་དགོས་པ་མེད། །ཞེན་ཆགས་སེམས་དང་འདྲེས་པ་ཡི། །ཕྱག་རྒྱས་ངན་འགྲོར་འཁྲིད་དོ་ཨང་། །གསུངས། འབྲུག་པ་ཀུན་ལེགས་ཀྱིས། སྡུག་བསྔལ་བུད་མེད་བསྟེན་པའི་བདེ་བ་དེ། །དབང་གསུམ་བསྒུར་དོན་ཡིན་ཞེས་གསུངས་ནའང་། །དེ་བསྟེན་ནུས་པ་ཐོབ་པ་ཡོད་དམ་ཀྱེ། །རྩལ་མེད་རྟ་རྒོད་ཞོན་པ་ཨའུ་མཚར། །ཞེས་དང་། དབང་གསུམ་དངོས་གྲུབ་སྟེར་བའི་རིག་མ་དེ། །མ་གསང་སྒྲུབ་དང་ས་སྤྱོད་སྡུག་བསྔལ་བསྒྱེད། །བུ་མོ་བཙུན་མའི་འཁོར་གྱེས་བསྐོར་བ་འདིས། །རྩ་ལྟུང་བདུན་པ་ཕོག་གོ་སྙིང་གཏམ་ཡིན། །ཞེས་དང་། རང་སེམས་བདེ་ཆེན་གྱི་ཁང་བཟང་ན། །རང་སྣང་འགགས་མེད་ཀྱི་མཁའ་འགྲོ་བཞུགས། །ཐབས་མཆོག་ཁྱད་པར་ཅན་ཞིག་དེ་ན་གདའ། །ཆགས་པས་བུད་མེད་མ་བསྟེན་ཨང་། །གསུངས། འོ་ན་ཇི་ལྟར་བྱེད་དགོས་ཟེར་ན་ཆོས་བཞིན་བྱེད་ན་རྗེ་བཙུན་མི་ལ་རས་པ་ལྟར། ཆགས་བྲལ་སྟོང་ཉིད་ཀྱི་ཕྱག་རྒྱ་བསྟེན་དགོས་ཏེ། རྗེ་མི་ལས། སྤྱིར་ཡང་བུད་མེད་ཆགས་པའི་རྒྱུ། །མཚན་ལྡན་རིག་མ་ཤིན་ཏུ་དཀོན། །ལམ་ཕོ་ཉའི་བགྲོད་པ་ངོ་མཚར་ཡང་། །ཁྱོད་སྐྱེ་བོ་ཡ་གའི་སྒོ་སྐུར་མཆི། །ཡོངས་དེ་ཕྱིར་ཕྱག་རྒྱ་བསྟེན་པ་དཀའ། །ང་ཆགས་བྲལ་སྟོང་པའི་བུད་མེད་ལ། །སྙིང་རྗེའི་མདངས་ཅན་བཞིན་བཟང་མ བྱམས་593

པའི་འཛུམ་གྱིས་ཡིད་འཕྲོག་ཅིང་། །སྣ་ཚོགས་དཀར་དམར་རེའུ་འབྲི་ལ། །གཉིས་མེད་ཐུག་ཕྲད་དར་གྱེས་གཡོགས། །རོ་སྙོམས་སྤྱོད་པའི་ཀ་ཤ་ཅན། །ཉམས་དགའ་བ་བཞིའི་ལན་ཚར་ལ། །དུ་མ་རོ་གཅིག་དོ་ཤལ་ཅན། །གཞི་གཉུག་མའི་དོན་རྟོགས་མཚར་སྡུག་ལྡན། །དེ་རྣལ་འབྱོར་ང་ཡི་གྲོགས་མོ་ཡིན། །ཁྱེད་འཁོར་བའི་ཁྱེམ་ཐབ་ང་མི་འདོད། །གསུངས། བུད་མེད་ལ་སྤྱད་ནས་ཡོན་ཏན་ཞིག་ལེན་རྒྱུ་ཡོད་ན་ཁྱེམ་པ་རྒད་པོ་དང་། སེར་ཁྱེམ་པ་འགའ་རེས་ཚེ་གང་པོ་བྱས་ཏེ། མི་ཁ་གཏམ་ངན་གྱོད་དང་ཕམ་ཁ་མ་གཏོགས་ནང་ནས་ཡོན་ཏན་ཏིལ་འབྲུ་ཙམ་ཡང་ལེན་རྒྱུ་མ་བྱུང་། བུད་མེད་ལ་སྤྱད་སྤྱད་ནས་སུ་ཡང་མཐོ་རིས་ཐར་པ་ཐོབ་ཟེར་བ་ཞིག་མི་སྣང་། དེས་ན་བློ་གྲོས་ཅན་གྱིས་བུད་མེད་བསྟེན་པའི་ཉེས་དམིགས་མདོ་རྒྱུད་དུ་མ་ནས་གསུངས་པའི་ཚིག་དོན་་་་རྣམས་ཡང་ཡང་ཡིད་ལ་བསམས་ནས། ལྷའི་བུ་མོ་མཐོང་ཡང་ཆགས་པ་མི་སྐྱེ་བར་ཚུལ་ཁྲིམས་བསྲུང་བའི་ཕན་ཡོན་མ་་་་་་་་་་་་་བསྲུངས་པའི་ཉེས་དམིགས་མཐའ་ཡས་གསུངས་པ་སོམས་ལ།མིག་འབྲས་བཞིན་ཚུལ་ཁྲིམས་བསྲུང་ལ་མདོ་སྔགས་ཀྱི་ཆོས་གང་ཡང་ཉམས་སུ་ལོངས། ཀུན་མཁྱེན་ཐུའུ་བཀྭན་རིན་པོ་ཆེས།སྔགས་རྙིང་འགའ་རེ་ལ་སྔོན་གྱེ་དཔེ་ཧྲུལ་སེར་གོག་མ། ད་དུང་ཟད་ཟད་བར་དུ་ཀློགས་གསུངས་པ་ལྟར། འདོད་ཡོན་ཤ་ཆང་594

བུད་མེད་ལ་སྤྱོད་པ་སྔགས་སུ་རློམ་པའི་སྔགས་པ་དུད་དྲེག་ཅན་རྣམས་ཀྱིས་ད་དུང་གསང་མཚན་ཟད་ཟད་བར་དུ་ཆགས་པ་་་་་་་སྤྱོད་ལ། གཞན་ཆགས་བྲལ་གྱེ་རྣལ་འབྱོར་པ་རྣམས་ལ་ཐེག་དམན་ཉན་ཐོས་པ་ཚོ་ཞེས་ཁས་མ་གཏོང་། སྔགས་ན་ཐིག་ལེ་ཡུངས་འབྲུ་ཙམ་ཉམས་ན། མཁའ་འགྲོ་འབུམ་ཕྲག་ངུ་ཙི་ལྡིར་གསུངས། དེ་བདེན་ན་དེང་སང་དབྱར་གྱི་གླང་དང་། སྟོན་གྱེ་ཁྱེ་ལྟར་སྤྱོད་པ་རྣམས་ཀྱིས་ལས་ལ་མཁའ་འགྲོ་ཀུན་གྱེས་ཧས་རིང་པོ་འདེབས་ཀྱིན་ཡོད་ཚོད་ན་འདུག་པས། ཐིག་ལེ་ཡར་འདྲེན་མི་ནུས་པས་བཤག་པ་རེ་གྱིས་དང་བཟང་ངོ་། །སྨྲས་པ། ཉི་མ་བཞིན་དུ་ཀུན་ལ་ཕན་ཐོགས་པའི། །དཔལ་ལྡན་བླ་མས་འགྲོ་ཀུན་བརྩེ་བས་སྐྱོངས། །སྐབབ།་སྐབས་སྙན་པའི་གླུ་རེ་ལེན་པ་དེ། །རང་གཤིས་ཡིན་ཀྱང་གཞན་གྱིས་ཉན་པར་འོས། །ཚེ་རབས་འཁོར་བ་ཐོག་མ་མ་མཆིས་པའི། །ཕ་མ་མ་བྱས་སེམས་ཅན་གཅིག་ཀྱང་མེད། །བྱས་ཚེ་ཚེ་འདིའི་ཕ་མས་བསྐྱངས་པ་ལྟར། །ཡང་ཡང་དྲིན་གྱིས་བསྐྱངས་པ་ཤ་སྟག་ཡིན། །དྲིན་ཅན་འགྲོ་ལ་ཕན་ཞིག་མི་ཐོགས་རུང་། །བསད་ནས་ཟ་བ་ཁྲེལ་མེད་རྣམས་ཀྱི་ལུགས། །ར་ལུག་གྲི་ཡིས་གསོད་པ་སྙིང་རེ་རྗེ། །སྡིག་ཟས་ཕ་མའི་ཤ་ལ་མ་རྔམ་ཞིག །དོན་ཡལ་ནོར་ཟད་ཐོས་བསམ་སྒོམ་ཉམས་ཤིང་། །ཁྱད་པར་སྡོམ་པ་དམ་ཚིག་ཉམས་པའི་རྒྱུ། །595

སྤྱོ་ཆུ་ཆང་གི་ཉེས་དམིགས་དྲན་བཞིན་དུ། །རྩྭ་རྩེའི་ཟིལ་བ་ཙམ་ཡང་བཏུང་མི་བྱ། །སྣམ་བུ་འབུ་རས་གོས་ཆེན་ལ་སོགས་པའི། །གོས་ཀྱི་ཕྱིར་དུ་སྲོག་ཆགས་གྲངས་མེད་འཆི། །སྡིག་པའི་གོས་ཀྱི་ཉེས་དམིགས་ལེགས་བསམས་ནས། །ངན་ངོན་གོས་གྱོན་གཏུམ་མོའི་བདེ་དྲོད་སྦོར། །འཇིག་རྟེན་ཁྱེམ་ཐབ་བུད་མེད་ལེན་པ་དེ། །སྡིག་སྡུག་གཏམ་ངན་ཐམས་ཅད་བསྐྱེད་པའི་གཞི། །དེ་ཕྱིར་གཅིག་པུར་དབེན་པར་སྒོམ་སྒྲུབ་གྱིས། །ལུས་སེམས་དགའ་བདེས་མྱོས་ཚེ་སྐྱིད་གླུ་ལོངས། །སྐྱ་མིན་སེར་མིན་འདི་མེད་ཕྱི་མེད་ཀྱི། །བྱ་བ་ངན་པ་ནམ་ཡང་མ་བྱེད་ཅེས། །སྙིགས་དུས་སྐྱ་སེར་ཕོ་མོ་ཐམས་ཅད་ལ། །སྐད་གསེང་མཐོན་བོས་བཤད་བཞིན་མི་སྡོད་འགྲོ། །འདི་འདྲའི་མགུར་དབྱངས་ལེན་བཞིན་རི་ཁྲོད་ལ། །འགྲོ་བའི་མི་ལ་སྐྱིད་པོ་ཡོང་བར་སྣང་། །དེ་ཕྱིར་སྐལ་བཟང་ལས་འཕྲོ་ཅན་གྱི་མིས། །རི་ཁྲོད་དབེན་པ་འགྲིམས་ལ་ལྷ་ཆོས་གྱེས། །ཞེས་པའང་བར་སྐབས་ཀྱི་ཚིགས་སུ་བཅད་པའོ། །ཁྱད་པར་ལུས་འདི་སྡུག་བསྔལ་ཐམས་ཅད་འདྲེན་པའི་རྩ་བ་ཡིན་ཏེ། ལུས་འདི་མེད་ན་ལྟོ་གོས་སོགས་འདོད་ཡོན་ལྔ་གང་ཡང་མི་དགོས། དེ་མ་དགོས་ན་སྡིག་པ་མི་བྱེད། སྡིག་པ་མ་བྱས་ན་སྡུག་བསྔལ་མི་འབྱུང་། ལུས་འདི་བླངས་ཕྱིན་ལྟོ་གོས་སོགས་འདོད་ཡོན་ཅི་ནས་ཀྱང་དགོས། དེ་དགོས་ཕྱིན་སྡིག་པ་ཅི་ནས་596

ཀྱང་བྱེད། སྡིག་པ་བྱས་ཕྱིན་ཚེ་འདི་ཕྱི་གཉིས་ཤར་སྡུག་བསྔལ་ཅི་ནས་ཀྱང་འབྱུང་། དཔེར་ན་ལུས་ན་རྣག་ཁྲག་བསོགས་པའི་རྨ་འབྲས་ཆེན་པོ་ཞིག་ཡོད་ན། དེ་དང་མ་བྲལ་བར་དུ་ན་ཟུག་འབྱུང་བ་དང་། ལྕི་བའི་ཁུར་པོ་ཞིག་གིས་མནན་ན། དེ་མ་ཕོག་བར་དུ་ནམ་ཡང་བདེ་བ་ཞིག་མེད་པ་ལྟར། ལས་དང་ཉོན་མོངས་པའི་དབང་གིས་འཁོར་བའི་ནང་འདིར་ལུས་ཤིག་བླངས་ཕྱིན།དེ་དང་མ་བྲལ་བར་དུ་བདེ་བ་ཞིག་མི་འབྱུང་སྟེ། ལུས་འདིས་ཚེ་འདིར་ན་རྒ་འཆི་བ་སོགས་སྡུག་བསྔལ་དུ་མ་འདྲེན། ཕྱི་མར་འཁོར་བ་དང་ཁྱད་པར་ངན་སོང་གསུམ་གྱི་སྦུག་བསྔལ་སྟེང་དུ་འདྲེན་པ་ཡིན། དེས་ན་སྤྱིར་འཁོར་བའི་ཉེས་དམིགས་ཁྱད་པར་ལུས་འདིའི་ཉེས་དམིགས་ཐམས་ཅད་ཤེས་པའི་བྱང་ཆུབ་སེམས་དཔའ་རྣམས་ཀྱིས་ལུས་འདི་གོས་རྒྱན་ལྟར་རྒྱན་དུ་བཟུང་ནས་བྱེ་དོར་མི་བྱེད་པར། རྨ་འབྲས་སམ་ཁུར་ལྕི་བ་ལྟར་ཁུར་དུ་བཟུང་། ལུས་འདི་དོར་ནས་སྐྱེ་རྒ་ན་འཆི་སོགས་སྡུག་བསྔལ་གྱེ་མིང་ཙམ་ཡང་མི་ཐོས་པའི་འཕགས་པའི་གོ་འཕང་ཞིག་ཐོབ་ན་སྙམ། དེ་འཐོབ་ཐབས་ཆོས་སྒྲུབ་པའི་ཕྱིར་ལུས་འདི་འདོར་བ་ལ་ཆགས་པ་ཕར་ཞོག ཁུར་པོ་ཞིག་ཕོག་པ་ལྟར་སྤྲོ་བ་ཡིན། འོ་སྐོལ་རྣམས་ཀྱིས་ཀྱང་དེ་ལྟར་ཤེས་ན། གཅིན་སྐྱག་སྣབས་ལུད་སོགས་མི་གཙང་བའི་རྫས་སུམ་ཅུ་སོ་གཉིས་ཀྱིས་གང་བའི་ཕུང་པོ་མི་་་་་597

གཙང་རྫས་ཀྱི་རྐྱལ་བ་འདི་བཟང་པོ་ཕན་འདོགས་ཅན་དུ་་་་་་་་་་འཛིན་པའི་བློ་ལོག་ནས་དགྲ་ལྟར་མཐོང་ཡོང་། དེ་ལྟར་ཞེན་པ་ལོག་ན་ལུས་ཀྱི་གཅེས་འཛིན་བློས་ཐོངས། ཕྱིན་ཆད་འཁོར་བའི་གནས་འདིར་སྐྱེ་འདོད་ཀྱི་བློ་མི་སྐྱེ་བར། ད་རེས་ནས་བཟུང་འདི་ལས་ཐར་ནས་སྡུག་བསྔལ་གྱི་མིང་ཙམ་ཡང་མེད་པའི་པདྨོ་ལས་བརྫུས་ཏེ་སྐྱེས། ལུས་མཚན་དཔེས་བརྒྱན་པའི་སྐུ། ངག་ཡན་ལག་དྲུག་ཅུའི་གསུང་། སེམས་གསལ་སྟོང་ཆོས་ཀྱི་སྐུ་ཐོབ་པའི་སྐལ་བ་ཞིག་བྱུང་ན་སྙམ་པས་ཐར་འདོད་ཀྱི་བློ་བཅོས་མ་མ་ཡིན་པ་ཞིག་སྙིང་ཁོང་རུས་པའི་གཏིང་ནས་སྐྱེ། ཚེ་འདིར་འཁོར་བ་ལས་ཐར་ཐབས་ཀྱི་ཆོས་ལ་འབད་པ་མ་གཏོགས། འཁོར་བའི་ལུས་བོངས་སྤྱོད་གང་ལ་ཡིད་སྨོན་སྐད་ཅིག་ཙམ་ཡང་མི་སྐྱེ་བར་ལུས་ཀྱི་་་་་་་་གཅེས་འཛིན་ལྟོ་གོས་གཏམ་གསུམ་ཐམས་ཅད་འཕོངས་ཕྱིས་་་་་་པའི་རྡོ་ལྟར་བློས་ཐོངས་ནས། ཆོས་མ་གཏོགས་གཞན་བསམ་རྒྱུ་ཅི་ཡང་མེད། ཚེ་བློས་ཐོངས་ན་ཟས་ནོར་སྒྲུབ་བློ་གཏན་ནས་མི་སྐྱེ། སྒྲུབ་བློ་མ་སྐྱེས་ན་ཉོན་མོངས་པ་མི་ལྡང་། ཉོན་མོངས་པ་མ་ལངས་ན་ལས་ངན་མི་བསོག ལས་ངན་མ་བསགས་ན་འཁོར་བར་མི་སྐྱེ། འཁོར་བར་མ་སྐྱེས་ན་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་ཡོང་། དེས་ན་རྒྱལ་བ་གོང་མ་རྣམས་ཀྱིས་ཚེ་བློས་ཐོངས་ན་ཐར་པའི་ལམ་སྣ་ཟིན་གསུངས་པའི་རྒྱུ་མཚན་དེ་598

ཡིན། དེ་ལྟར་མ་ཤེས་ན་ལུས་ལ་གཅེས་འཛིན་སྐྱེ། གཅེས་འཛིན་གྱེ་དབང་གིས་ལྟོ་གང་བཟང་གོན་པ་གང་དྲོ་སོགས་འདོད་ཡོན་ལྔ་སྒྲུབ་བློ་སྐྱེ། དེ་སྐྱེས་ན་སྤྱིར་འདོད་ཡོན་ལྔ་དང་ཁྱད་པར་ལྟོ་གོས་བསྒྲུབ་དགོས། དེ་བསྒྲུབ་རྒྱུའི་དབང་དུ་སོང་ན་ཆགས་སྡང་སོགས་ཉོན་མོངས་པ་ཀུན་ལྡང་། ལངས་ཕྱིན་མི་དགེ་བཅུ་སོགས་ལས་ངན་པ་བསོགས། ལས་ངན་པའི་དབང་གིས་སྤྱིར་འཁོར་བ་དང་ཁྱད་པར་ངན་སོང་གསུམ་དུ་སྐྱེས་ནས་ཐར་པའི་དུས་མི་་་་་་འབྱུང་། དེས་ན་བླ་མ་སྐྱེས་བུ་དམ་པ་རྣམས་ཀྱིས་ཚེ་བློས་མ་ཐོངས་ན་ཇི་ཙམ་དགེ་བ་ལ་འབད་པ་བྱས་ཀྱང་ཐར་པ་ནམ་ཡང་མི་ཐོབ་ཅེས་གསུངས་པ་ལ་མཁས་པ་ཞིག་གིས་དཔྱད་ཤེས་ན་གོ་རྒྱུ་ཆེན་པོ་ཡོད།འོ་ན་ཆོས་ཀྱི་གནད་གཅིག་མ་རྟོགས་ན་ཚེ་བློས་ཐོངས་པ་་་་་་ཙམ་གྱིས་གང་ཡང་མི་ཡོང་། དེས་ཡོང་ན་སྤྲང་པོ་རྣམས་ཀྱིས་སྔར་ནས་ཐར་པ་ཐོབ་པར་རིགས་ཟེར་ན། དེ་གཉིས་ཕྱིའི་རྣམ་འགྱུར་འདྲ་རུང་ནང་གི་བསམ་ཚུལ་འདྲ་དོགས་མེད། སྤྲང་པོས་མ་རྙེད་པ་མ་གཏོགས་རྙེད་ན་དགའ་བ་ལ་མ་རྙེད་ན་སེམས་ཁྲལ་ཆེ། ཚེ་བློས་བཏང་གིས་རྙེད་ཀྱང་དགའ་བ་མེད། རྙེད་ཚད་མི་ལེན། མ་རྙེད་ཀྱང་འགྱོད་པ་མེད། རྙེད་པ་མི་འཚོལ། ཚེ་བློས་ཐོངས་ཟེར་བ་མ་གཏོགས། ཚེ་ཕྱི་ཐོངས་གསུངས་པ་མེད། དཔེར་༠་99

ན་ནོར་བུ་དང་མཆིང་བུ་གཉིས་དབྱིབས་མཚུངས་ཀྱང་། དགོས་འདོད་འབྱུང་མི་འབྱུང་གི་ཁྱད་ཆེ་བ་ལྟར། ཚེ་བློས་བཏང་དང་སྤྲང་པོ་གཉིས་ཕྱིའི་རྣམ་འགྱུར་མཚུངས་ཀྱང་། ནང་གི་བསམ་ཚུལ་མི་གཅིག་པས་ཐར་པ་ཐོབ་མི་ཐོབ་ཀྱི་ཁྱད་པར་གནམ་ས་་་་་བས་ཀྱང་ཆེ། དེས་ན་ཚེ་བློས་བཏང་བ་དང་སྤྲང་པོ་གཉིས་གཅིག་སྙམ་ནས། ཁ་ནས་ཀྱང་དེ་སྐད་སྨྲས་པས་ཆོས་མ་ཤེས་པའི་རང་མཚང་ཕྱིར་བསྟན་པ་ཡིན་པས་གཞན་མ་སེམས། ཚེ་བློས་བཏང་བ་དང་སྤྲང་པོ་ཁྱད་མེད་སྨྲས་ན་སྔོན་ཡང་དག་པར་རྫོགས་པའི་སངས་རྒྱས་འཁོར་ཉན་ཐོས་དགྲ་བཅོམ། རྒྱ་བོད་ཀྱི་སྒྱེས་ཆེན་དམ་པ་ཐམས་ཅད་ཀྱང་སྤྲང་པོ་དང་ཁྱད་པར་མེད་ཅེས་དོན་་་་་་གྱེས་སྐུར་བ་གདབ་པར་འགྱུར། སངས་རྒྱས་བྱང་སེམས་ཀུན་གྱིས་ཚེ་བློས་ཐོངས་ཞེས་ལན་གྲངས་དུ་མར་གསུངས་པ་རྣམས་་་་ཀྱང་སྤྲང་པོའི་རྒྱུ་ཙམ་བསྟན་པ་མ་གཏོགས། ཐར་པའི་རྒྱུ་རུ་དོན་གྱེས་མི་འགྱུར་ཞེས་དགག་པ་གཏང་བར་འགྱུར། དེ་ཡིན་ན་ཚེ་བློས་མ་ཐོངས་པ་ཐམས་ཅད་དེ་ལས་ཁྱད་འཕགས་སུ་ཁས་ལེན་དགོས། དེ་ཁས་ལེན་ན་ཁྱོད་དངོས་འགལ་གྱི་ཁུར་གྱེས་མནན་ནས་འོག་ནས་འཁུན་དགོས་པའི་ཚོད་ཙམ་འབྱུང་ཡང་། ད་དེ་ཙམ་གྱེས་ཞོག་ལ་ཐོངས། ཡང་དེང་སང་ལྟོ་གང་བཟང་གོན་པ་གང་དྲོ་བྱེད་པ་འགའ་རེས། རྗེ་སྐལ་ལྡན་རྒྱ་མཚོས། ལྟོ་གང་600

བཟང་གོན་པ་གང་དྲོ་སྙམ། །ཆོས་བཟང་པོ་ཞར་དང་ཞོར་ལ་སྡུས། །གསུངས་པ་སོགས་མ་ཤེས། གཞན་དབེན་པར་འཚོ་བ་དཀའ་ཐུབ་ལ་བརྟེན་ནས་དམ་པའི་ཆོས་ཀྱི་སྙིང་པོ་ལེན་པ་ལ།གླེན་པ་ཨུ་ཚུགས་ཅན། ཆོས་ཕྱིར་རང་ལུས་བཟང་པོ་ལག་ཉེས་ལ་མ་གཏོང་། དཀའ་བ་སྤྱོད་མི་རུང་།གྲོང་ཆོག་སོགས་གྱེས་ལྟོ་མོད་པ་གོས་དྲོ་བ་གྱིས། ལུས་ལ་གཅེས་སྤྲས་བྱེད་པ་གལ་ཆེ་ཚོ་ཟེར།ཁ་ཏ་བྱེད་པ་དེ། དཔེར་བཞག་ན། མི་གཙང་བའི་རྐྱལ་བ་ཆེན་པོ་ཞིག་ཁུར་ཡོད་པའི་མིས། གཞན་ཞིག་གིས་མི་གཙང་བའི་རྐྱལ་བ་ཁུར་བ་ཕོག་ནས་ལོ་ཏོག་སྐྱེ་ཕྱིར་གཏོར་བ་མཐོང་ན། གླེན་པ་ཨུ་ཚུགས་ཅན། ལོ་ཏོག་སྨིན་ཕྱིར་གཏོར་ནས་ཅི་བྱ། དུས་རྒྱུན་དུ་ཁུར་ལ་མི་གཙང་བ་ཇེ་མང་དུ་ཐོངས། བྱེ་དོར་བྱེད་པ་གལ་ཆེ།ཞེས་སྨྲས་པ་དང་འདྲ་བའི་མི་དེ་ཤིན་ཏུ་གླེན་པ་ཡིན་ཏེ། རྗེ་མི་ལས། ཕུང་པོ་མི་གཙང་རྫས་ཀྱི་རྐྱལ་བ་ལ། །བཟང་འདོད་བྱེ་དོར་བྱེད་པ་ཤིན་ཏུ་གླེན། །གསུངས། ཡང་སྔར་བཤད་པ་ལྟར། འཁོར་བའི་ལུས་དང་ལོངས་སྤྱོད་འདིའི་ཕྱིར་དུས་རྒྱུན་དུ་ཁྱེམ་པ་ཕོ་མོ་རྣམས་ཀྱིས་སོ་ནམ་ཞིང་ལས་འཚོ་སྐྱོང་སོགས་བྱས། ཉེས་པ་མཐའ་ཡས་པ་བསོག་ཚུལ་ལ་བསམ་བློ་ཞིབ་ཏུ་བཏང་ན། དགོན་པའི་གྲྭ་པ་འགའ་རེ་དཀོར་གྱེས་ཚིག་ནས། བུད་མེད་བསྟེན།ཁྱེམ་པའི་ལས་ལ་རེམས་པ་དེ། དཔེར་ན་བསིལ་ཁང་ནས་མི་སྡོད་601

པར་མིག་ཟུམ་ནས་མར་མེ་ཆེན་པོ་འབར་བའི་དཀྱིལ་དུ་་་་་་་་་་་་་མཆོངས་ནས་ཚིག་ཚེ་ཡན་ལག་གཡབ་པ་དང་འདྲ་བས་གཞན་མ་སེམས། འོ་ན་འཁོར་བའི་ལུས་དང་ལོངས་སྤྱོད་ཐམས་ཅད་སྡུག་བསྔལ་འབའ་ཞིག་ཡིན་གསུངས་པ་དང་། དལ་འབྱོར་རྙེད་དཀའ་དོན་ཆེ་ཡིད་བཞིན་ནོར་ལས་ལྷག་གསུངས་པ་དང་།སྔགས་བླ་མེད་ན་གཟུགས་ཕུང་རྣམ་སྣང་སོགས་ཕུང་པོ་ལྔ་་་་་་་་་་རིགས་ལྔ་ཡིན་པས། ཟས་གོས་སོགས་ལྷ་ལ་མཆོད་པའི་ཚུལ་དུ་ལེགས་པར་མ་ཕུལ་བར། དཀའ་སྤྱད་བྱས་ན་ལྷ་ལ་བརྙས་པ་ཡིན་པས། ཕུང་པོ་སངས་རྒྱས་མངའ་བདག་ཉིད། །དེ་ལ་སྨོད་པ་བརྒྱད་པ་ཡིན། །གསུངས་པས། རྩ་ལྟུང་བརྒྱད་པ་འཕོག ཚ་གྲང་བཀྲེས་སྐོམ་ངལ་དུབ་མཚོན་ཆ་རྡོ་དང་དབྱུག་པས་བརྡུངས་ནས་བསད་པའམ། ཡང་ན་གཡང་ས་ལ་མཆོངས་པ་འགགས་ནས་འཆི་བ་སོགས་བྱས་ན། ཡི་དམ་གྱི་ལྷ་བསད་པ་ལྟ་བུའི་ཉེས་པ་འབྱུང་གསུངས་པ་དང་། འདི་གཉིས་འགལ་བ་ཆེ་ཟེར་ན། དེ་གང་ལ་དགོངས་ནས་གསུངས་པ་ཡིན་ཤེས་ན་འགལ་བ་མེད།དགོངས་པ་མ་ལོན་ན་འགལ་བ་ལྟར་འགྱུ་། དལ་འབྱོར་དོན་ཆེ་རྙེད་དཀའ་ཡིད་བཞིན་ནོར་ལས་ལྷག་གསུངས་པ་དེ། མར་ངན་སོང་གསུམ་སོགས་མི་ཁོམ་པའི་གནས་བརྒྱད་ལ་བལྟས་ན་ད་་་་་་་ལྟའི་ལུས་འདི་ཡིད་བཞིན་ནོར་ལས་ལྷག་པ་དེ་བདེན་པས་ན། དེ་602

ལ་དགོངས་ནས་གསུངས་པ་ཡིན་ལ། འཁོར་བའི་ཉེས་དམིགས་བཤད་དུས་ཕུང་པོ་འདི་སྡུག་བསྔལ་ཐམས་ཅད་བསྒྱེད་པའི་གཞི་མ་ཡིན། མི་གཙང་རྫས་ཀྱིས་གང་བའི་རྐྱལ་བ་དང་འདྲ་གསུངས་པ་དེ། འཁོར་བའི་སྐྱེ་རྒ་ན་འཆི་སོགས་སྡུག་བསྔལ་གྱི་མིང་ཙམ་མི་ཐོས་པའི་དགྲ་བཅོམ་པའི་སྐུ་དང་། སངས་རྒྱས་བཅོམ་ལྡན་འདས་ཀྱི་མཚན་དཔེ་གཟི་བརྗིད་འབར་བའི་སྐུ་ལ་བལྟས་ན། ད་ལྟའི་ཕུང་པོ་འདི་མི་གཙང་རྐྱལ་བ་དང་མཚུངས་པ་དེ་བདེན་་་་་་་པས། དེ་ལ་དགོངས་ནས་གསུངས་པ་ཡིན། དཔེར་ན་ལྕགས་ཀྱི་དུས་ལྕགས་ཕྱེ་ཟེར་བ་ལྟར། ལུས་ཐ་མལ་བའི་དུས་ཐ་མལ་ལུས་ཟེར། གསེར་འགྱུར་གྱི་རྩིས་ལྕགས་ཕྱེ་རྣམས་གསེར་དུ་བསྒྱུར་དུས་ལྕགས་མི་ཟེར་བར་གསེར་ཟེར་བ་ལྟར། མཚན་ལྡན་བླ་མ་ལས་གསང་སྔགས་སྨིན་བྱེད་དབང་དང་གྲོལ་བྱེད་ཁྲིད་ཐོབ་ནས།བསྒྱེད་རྫོགས་བསྒོམས་ཐ་མལ་བའི་ལུས་ལྷར་བསྒྱུར་དུས། ཐ་མལ་ལུས་མི་ཟེར་བར་ཡི་དམ་ལྷ་ཡིན་ཞེས་བརྗོད་ཀྱང་ཆོགསྤྱིར་ཆོས་ཐམས་ཅད་སེམས་ཀྱི་སྒྱུར་ཕྱོགས་ཡིན། སྒོས་སུ་གསང་སྔགས་མོས་ལམ་གྱེས་འགྲུབ་པ་ཡིན་པས། ལུས་ལྷ། ངག་སྔགས། སེམས་ཐུགས་ཀྱི་རང་བཞིན་དུ་ཡེ་ནས་ཡིན་ཡང་ལེགས།མིན་ཡང་རུང་། གང་ལྟར་ནའང་། གསང་སྔགས་རྡོ་རྗེ་ཐེག་པའི་གཞུང་བཞིན་སྣོད་བཅུད་ཐམས་ཅད་ལྷ་དང་གཞལ་ཡས་ཁང་གི་603་

རང་བཞིན། འདོད་ཡོན་སྤྱོད་ཚད་ལྷ་ལ་མཆོད་པའི་ཚུལ་དུ་མོས་ན་སྐབས་ཤིག་ཐ་མལ་སྣང་ཞེན་ཆོད་ནས། རང་སྣང་ལྷའི་ཞིང་ཁམས་དང་རང་ལུས་ལྷ་རུ་གྱུར། མཐར་ཐུག་ཟུང་འཇུག་རྡོ་རྗེ་འཆང་གི་གོ་འཕང་མངོན་དུ་འགྱུར་བས་ན། གནས་སྐབས་ལམ་གྱི་དུས་སུ་རང་བཞིན་གྱི་ལུས་ལྷ་རུ་བལྟས། མཆོད་བསྟོད་བཀུར་ན། ཐ་མལ་དུ་བཟུང་ནས་བརྙས་སྨོད་ཁྱད་གསོད་སུན་འབྱིན་རྡེག་རྡུང་སོགས་བྱེད་པའི་ཉེས་པ་ཀུན་ཁེགས་ནས་ཀུན་ལ་ཕན་བདེ་འབྱུང་ཞིང་། ཁྱད་པར་རྩ་རླུང་ཐིག་ལེ་རྒྱས་ནས་ལམ་ལ་ས་ཆོད་ཆེན་པོ་འབྱུང་བ་སོགས་ཕན་པའི་དགོས་པ་དུ་མ་ཡོད་པར་དགོངས་ནས། དཀའ་སྤྱད་སོགས་མི་རུང་ལྷ་བརྙས་པ་དང་བསད་པ་ལྟ་བུའི་ཉེས་པ་ཆེ་ཞེས་གསང་སྔགས་རྡོ་རྗེ་ཐེག་པའི་་་་་ཁྱད་ཆོས་ཙམ་དུ་གསུངས་པ་ཡིན་གྱེ། ངེས་དོན་དུ་རང་ལུས་ལྷ་རུ་གསལ་ནུས་པའི་རྣལ་འབྱོར་པ་ཞིག་གིས་དེ་ལ་འབུལ་རྒྱུ་ཞིག་ཀྱང་སྤྲུལ་ནུས་པས་ལྷ་ལེ་བརྙས་པ་བྱེད་དགོས་དོན་མེད། གལ་ཏེ་མ་ཕུལ་ཀྱང་སྣང་སྟོང་ལྷ་སྐུ་ལ་བཀྲེས་སྐོམ་མི་མངའ། ཕུལ་ཀྱང་བཞེས་པའི་ངེས་པ་མེད། མདོ་སྡེ་ན། བཅོམ་ལྡན་འདས་ནི་གཞན་གྱེ་དོན་དུ་གཟུགས་བཟུང་ཡང་། ཞལ་ཟས་ལྟོ་བར་བཞེས་མ་མྱོང་བའི་ལོ་རྒྱུས་འདུག་ཅེས་འབྲུག་པ་ཀུན་ལེགས་ཀྱིས་་་་་་་་་་གསུངས། སྐུ་ལ་བཀྲེས་སྐོམ་མེད། བཞེས་པའི་ངེས་པ་ཡང་མེད་604

ན་བརྙས་རྒྱུ་དང་གསོད་རྒྱུ་ཞིག་ག་ན་ཡོད། དེ་མེད་ན་ཉེས་པ་འབྱུང་དོགས་མེད། དེ་ལྟར་རང་ལུས་ལྷ་རུ་གསལ་མི་ནུས་པས་གཡང་ས་ལ་མཆོངས་པ་དང་འགགས་པ་དང་། དཀའ་སྤྱད་དྲག་པོ་སོགས་བྱས་བསད་རུང་སྡིག་པ་ཡོད་པ་ཡིན་གྱེས། ཡི་དམ་ལྷ་བསད་པའི་ཉེས་པ་མི་འབྱུང་། འོ་ན་བླ་མས་སློབ་བུའི་ལུས་ལྷ་རུ་གསལ་བཏབ་ནས། གསང་སྔགས་ཀྱི་དབང་བསྐུར་ནས་བཟུང་།རང་ལུས་ལྷ་རུ་གསལ་མི་གསལ་སུ་ཡིན་རུང་བརྙས་པ་བྱས་ན་་་་་ཉེས་པ་འབྱུང་ཟེར་ན། དེ་ཡིན་ན་སྔོན་སྟོན་པ་སངས་རྒྱས་ཀྱིས་མ་མཁྱེན་པར་ལོ་དྲུག་དཀའ་བ་སྤྱད་ནས། ཡི་དམ་བརྙས་འདུགདེ་བཞིན་དུ་རྟག་ཏུ་ངུ་། ནཱ་རོ་པ། རྗེ་མི་ལ། རྒོད་ཚང་པ། སྤྱན་སྔ་བ་སོགས་སྔོན་བྱོན་སྐྱེས་བུ་དམ་པ་མང་པོས་དཀའ་སྤྱད་བྱས།ཡི་དམ་ལ་ཕམ་གླན་འདུག སངས་རྒྱས་ཀྱིས་སློབ་པ་ལམ་གྱི་གནས་སྐབས་སུ། ལྗོན་ཤིང་གཅིག་གི་དྲུང་དུ་ནི། །དབུ་ནི་ལན་སྟོང་སྦྱིན་པར་བཏང་། །ཞེས་གསུངས། སངས་རྒྱས་ཀྱིས་ལྷ་མང་པོ་བསད་པ་ཡིན་ཞེས་ཟེར་དགོས། དེ་ཡིན་ན་འོ་སྐོལ་རྣམས་ཀྱིས་ཡི་དམ་ལྷའི་ཀླུང་རྟ་དར་དུ་བཅུག་འདུག ད ད་ངས་བསམས་ན་ཡི་དམ་ལྷའི་ཀླུང་རྟ་དར་བ་ཡིན་མིན་མི་ཤེས། ཕྱི་ནས་ཤི་དུས་བྱའམ་ཁྱེའི་ཀླུང་རྟ་དར་དུ་བཅུག་པ་ཡིན་པ་ཐག་ཆོད། དེང་སང་སྔགས་བླ་མེད་ཀྱི་དབང་ལུང་ཇི་ཙམ་ཐོབ་པ་འགའ་རེས། གཞན་605

སྨྱུང་གནས་སྲུང་བ་སོགས་ཆོས་ཕྱིར་དཀའ་བ་སྤྱད་ནས་དལ་་་་་་་བའི་རྟེན་ལ་སྙིང་པོ་ལེན་པ་ལ་ཡོན་ཏན་དུ་མི་ལྟ་བར་མ་ཟད།སྔགས་ཀྱི་དབང་ཐོབ་པའི་རྣལ་འབྱོར་པས་དཀའ་སྤྱད་ཀྱིས་ལུས་གདུང་དུ་བཅུག་ན་སྔགས་ཀྱི་རྩ་ལྟུང་འཕོག་པའི་རྒྱུ། ཕྱི་རོལ་མུ་སྟེགས་པའི་ཆོས་ལུགས་དང་འདྲ་བས་དེ་མི་རུང་ཟེར་སྐྱོན་དུ་་་་་་བལྟས་བརྙས་སྨོད་བྱེད་པ་མང་། དེ་ཆོས་མ་ཤེས་པའི་རང་མཚང་བསྟན་པ་ཡིན་པས་གཞན་མ་སེམས། ད་ཁྱོད་ཀྱིས་ཕག་བཞིན་གསོས་ནང་ན་ལེན་རྒྱུ་ཞིག་ཡོད་ན་ལོངས། གཞན་ཆོས་ཕྱིར་དཀའ་སྤྱད་ནུས་པའི་སྐལ་བཟང་ཕོ་མོ་རྣམས་ལ་གཏམ་དེ་སྐད་སྨྲ་བར་མི་རིགས། ཆོས་ཕྱིར་དཀའ་བ་སྤྱོད་པ་འདི། ཕ་བླ་མ་མཁའ་འགྲོ་མཉེས་པའི་ཞབས་ཏོག ལས་སྒྲིབ་སྦྱངས་པའི་ཕྱགས་ཤིང་། ཉམས་རྟོགས་སྐྱེ་བའི་མཐུན་རྐྱེན་གྱི་མཆོག་ཡིན་ཏེ། རྗེ་མི་ལས། སྙིང་རུས་སྡུག་བསྲན་གྱི་སྒྲུབ་པ་འདི། །ཕ་བླ་མ་མཉེས།་པའི་ཞབས་ཏོག་ཡིན། །གཅིག་པུར་རི་ཁྲོད་འགྲིམས་པ་འདི། །མཁའ་འགྲོ་མཉེས་པའི་ཞབས་ཏོག་ཡིན། །རང་རྩིས་མེད་པའི་དམ་ཆོས་འདི། །སངས་རྒྱས་བསྟན་པའི་ཞབས་ཏོག་ཡིན། །ན་རྒ་ཤི་སྐྱིད་སྙིང་རུས་འདི། །ལས་སྡིག་སྒྲིབ་སྦྱངས་པའི་ཕྱགས་ཤིང་ཡིན། །སྡིག་ཟས་སྤངས་པའི་དཀའ་ཐུབ་འདི། །ཉམས་རྟོགས་སྐྱེ་བའི་མཐུན་རྐྱེན་ཡིན། །གསུངས། ཆོས་ཕྱིར་རང་གིས་དཀའ་བ་སྤྱད་606 ་

གཞན་ཡང་དེ་ལ་བསྐུལ་ན་ཕན་ཡོན་དང་བཀའ་དྲིན་དཔག་་་་་་་མེད་ཡོད་དེ། རྗེ་མི་ལས། ཆོས་ཕྱིར་དཀའ་བ་སྤྱོད་པ་ལ། །བསོད་ནམས་དཔག་ཏུ་མེད་པ་ཡོད། །དེ་ལ་འཇུག་ཅིང་བསྐུལ་བ་ལ། །བཀའ་དྲིན་དཔག་ཏུ་མེད་པ་ཡོད། །གསུངས། ཐམས་ཅད་བསམ་པ་ལ་རག་ལས་པས། ཚེ་འདིའི་ཆེ་འདོད་གྲགས་འདོད་རྙེད་པ་སོགས་ཆོས་བརྒྱད་འདོད་ནས་དཀའ་བ་སྤྱད་ན་ཕན་ཡོན་མེད་པ་བདེན་ཏེ། འབྲོམ་གྱེས་ཚེ་འདིའི་འདོད་པས་ཀུན་ནས་བསླངས་པའི་ལས་བྱས་པ་རྣམས་ལ་འབྲས་བུ་ཅི་མཆིས་ཞུས་་་་་་་པས། ཇོ་བོ་རྗེའི་ཞལ་ནས། འབྲས་བུ་དེ་ཁོ་ན་ཉིད་མཆི་གསུངས།ཕྱི་མར་ཅི་མཆིས་ཞུས་པས། དམྱལ་བ་མཆི། ཡི་དྭགས་མཆི། དུད་འགྲོ་མཆི་གསུངས། དེ་མ་གཏོགས་རང་གཞན་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཐོབ་པར་འདོད་ནས། དེའི་ཕྱིར་ཆོས་བྱེད་དུས་དཀའ་བ་དཔག་ཏུ་མེད་པ་སྤྱད་ཀྱང་ཉེས་པ་སྤུ་ཙམ་མེད་པར་མ་ཟད། ཕན་ཡོན་དཔག་མེད་ཡོད་པ་མདོ་རྒྱུད་བསྟན་བཅོས་ཀུན་ནས་གསུངས་པས། འདི་ལ་འགལ་བ་འཕུད་རྒྱུ་ཞིག་མེད། དེས་ན་བློ་གྲོས་ཅན་གྱེས་འཚོ་བ་དཀའ་ཐུབ་ལ་བརྟེན་ནས་དགེ་སྦྱོར་བྱེད་པ་གཅེས་ཏེ། གང་ཤར་རང་གྲོལ་གྱིས། དད་ཟས་འདི་འཕྲལ་ཞིམ་ཕུགས་སུ་གནོད། །དཀའ་སྤྱད་དེ་འཕྲལ་སྡུག་ཕུགས་607

སུ་ཕན། །དགེ་སྦྱོར་གྱིས་འདིར་བདེ་ཕྱི་མར་སྐྱིད། །དེའི་ཕྱིར་ན་དད་ཟས་མ་ཟ་བར། །དཀའ་ཐུབ་ཀྱི་ངང་ནས་དགེ་སྦྱོར་མཛོད། །གསུངས། འདི་ལྟ་བུའི་ཚིག་གི་ངོས་ནས་འགལ་བ་ལྟ་བུ་མང་བས།དེ་གང་ལ་དགོངས་ནས་གསུངས་པ་ཡིན་མ་ཤེས་ན་འཁྲུལ་གཞི་ཆེན་པོ་འབྱུང་།སྔར་ཡང་མཁས་པར་རློམ་པ་མང་པོས་རྒྱལ་བའི་གསུང་་་་་་་་རབ་མདོ་སྔགས་དང་། རྒྱ་བོད་ཀྱི་པཎྜི་ཏ་དང་གྲུབ་པའི་དབང་ཕྱུག་རྣམས་ཀྱིས་གསུངས་པའི་བསྟན་བཅོས་ཀྱི་དགོངས་དོན་་་་་་གང་ཡིན་མ་ཤེས། ཚིག་གི་འགལ་འབྲེལ་གཅིག་པུ་བརྩིས་ནས།ཆོས་རེ་ཆོས་རྣམ་དག་ཏུ་ཐག་བཅད་དེ་ཡང་བཞག འགའ་རེ་ཆོས་ལོག་ཏུ་ཐག་བཅད་ནས་མར་དོར། རྒྱལ་བའི་གསུང་ལ་ཡང་བླང་དོར་གཉིས་བྱས། ཆོས་སྤོང་གི་ལས་ངན་བསགས་ནས། ངན་སོང་གི་གཡང་ཁར་གོམ་འགྲོས་འཁྱོར་བ་བྱུང་འདུག་པས་བློ་་་་་་་གྲོས་ཅན་གྱེས་རྒྱལ་བའི་བཀའི་དགོངས་དོན་འཚོལ་བ་ལ་འབད་པ་གལ་ཆེ་སྟེ། རྗེ་སྐལ་ལྡན་རྒྱ་མཚོས། སྐྱབས་དཀོན་མཆོག་གསུམ་ལ་བློ་གཏོད་ལ། །བཀའ་དྲི་མེད་དགོངས་དོན་ཚོལ་ལ་འབོད། །གསུངས། རྒྱལ་བའི་གསུང་རབ་ཀྱི་དགོངས་པ་ལོན་ན་མཁས་པ་ཡིན་ཏེ། བཀའ་ཐང་ལས། ཚིག་ལ་མཁས་ན་མཁས་པ་མ་ཡིན་ཏེ། །མི་གཡོ་དོན་ལ་མཁས་ན་མཁས་པ་ཡིན། །གསུངས།608

རྒྱལ་བའི་བཀའི་དགོངས་པ་མ་ལོན་ན་ཆོས་ཀྱི་ཚིག་མང་པོ་ཤེས་ནས་ཅི་བྱ། ལྷས་སྦྱིན་གྱི་བློ་ལ་ཡང་གསུང་རབ་གླང་པོ་ཆེའི་རྒྱབ་ཁལ་རེ་ཡོད་པར་བཤད། དེས་ན་མཁས་པའི་དབང་པོ་ཞིག་མཛད་ན་འདི་ག་ངོ་མཚར་ཆེ། འོ་ན་འདོད་ཡོན་ལོངས་སྤྱོད་ཐམས་ཅད་འཕོངས་ཕྱིས་པའི་རྡོ་བཞིན་འདོར་དགོས་ན།ཉམས་ལེན་དུས་སུ་ཁམས་ཀྱི་རྟེན་གསོ་བཙལ། །མཐུན་པའི་ཡོ་བྱད་ཀུན་དང་ལྡན་པར་བྱ། །གསུངས་པ་ལྟ་བུ་སྔགས་ཀྱི་གཞུང་ན་མང་། ས་བཟང་བ་དང་གྲོགས་བཟང་བ། །རྣལ་འབྱོར་བདེ་བའི་ཡོ་བྱད་ལྡན། །གསུངས་པ་ལྟ་བུ་མདོ་ན་མང་བས། དེ་དག་དང་འགལ་བར་འགྱུར་ཟེར་ན། འོ་དེ་འགལ་དོགས་མེད། མཐུན་རྐྱེན་བསག་དགོས་ཟེར་བ་དེ། མང་པོ་ཞིག་ལ་གོ་ནས་ཧམ་པ་མ་ཆེ། ཧམ་པ་ཆེ་ན་མཐུན་རྐྱེན་འགལ་རྐྱེན་དུ་སོང་ནས་སྡོམ་པ་དམ་ཚིག་ཀྱང་ཤོར་ཡོང་། མཐུན་རྐྱེན་བསགས་གསུངས་པ་དེ།རྗེ་མི་ལས་ཟྭ་ཚོད་བསགས་ནས་མཐུན་རྐྱེན་བྱས་པ་ལྟར། སྔོ་དང་ཤིང་འབྲས་ཙམ་གྱེས་སྲོག་འཚོ་རུ་བཅུག་ན་ཡང་། མཐུན་རྐྱེན་བསགས་ནས་འགྲིགས་ཚར་བ་ཡིན། རྗེ་མི་ལས། སྡིག་ཟས་སྤངས་པའི་དཀའ་ཐུབ་འདི། །ཉམས་རྟོགས་སྐྱེ་བའི་མཐུན་རྐྱེན་ཡིན། །གསུངས་པས་ན། མཐུན་རྐྱེན་གྱེ་མཆོག་ནི་དཀའ་ཐུབ་ཡིན་ཏེ། རྗེ་སྐལ་ལྡན་རྒྱ་མཚོས། རྩམ་ཐང་སོགས་ཅི་འབྱོར་འཚོ་609

བ་ཡིས། །འབྱུང་བཞི་ནི་ཆ་སྙོམས་བདེ་བར་ཤོག །གསུངས་པས་ན། རྩམ་པ་ཕོར་བ་གང་རྙེད་བྱུང་ན་མཐུན་རྐྱེན་འགྲིགས་པ་ཞིག་དགོས། དེ་ལྟ་བུའི་སྲོག་འཚོ་ཐབས་གང་ལ་མཐུན་རྐྱེན་ཟེར།འདོད་ཡོན་དཀོར་ནག་གི་དུག་ཆུ་མང་པོ་བསག་དགོས་གསུངས་པའི་ཚིག་ཏུ་འཁྲུལ་བར་མི་བྱ། ཇ་ཆང་ཤ་ཐུད་མར་སོགས་མང་པོ་བསགས་པ་ཆོས་ཀྱི་བར་ཆད་ཐར་པའི་སྲོག་གཅོད་པའི་སྤུ་གྲི་ཡིན་ཏེ། རྗེ་མི་ལས། ཟས་ཞིམ་པོ་ཇ་ཆང་ཚོགས་འཁོར་དེ། །མང་ཐལ་ན་དགེ་སྦྱོར་བར་ཆད་ཡིན། །དེ་བས་ཀྱང་གྱེ་ནའི་འཚོ་བ་དགའ། །དཀོར་གཉན་པོ་སྲོག་གི་སྤུ་གྲི་འདི། །མང་ཐལ་ན་ཐར་པའི་སྲོག་རྩ་གཅོད། །དེ་བས་ཀྱང་སེམས་ཁུར་ཆུང་ན་དགའ། །གསུངས། ཡོན་བདག་དད་པ་ཅན་གྱིས་ཕུལ་བའི་དཀོར་ཟས་མང་པོ་ཟོས་ན་ཉམས་རྟོགས་སྐྱེ་བ་ཕར་ཞོག དཀོར་གྱེས་འཚོས་ནས་ཇེ་བླུན་དུ་སོང་། མཐར་བོང་བུ་ལྟ་བུར་འགྱུར་ཏེ། སྤྱན་སྔ་བས། དཀོར་གྱིས་འཚོས་པས་འཕྲལ་དུ་ཇེ་བླུན་སོང་། །བོང་བུ་མངོན་སུམ་ཡོང་ངོ་ཤཱཀྱའི་སྲས། །གསུངས། དེས་ན་སྔོན་བྱོན་རྡོ་རྗེ་འཆང་གི་བརྒྱུད་པ་ལྟ་ལོ་ནཱ་རོ་མི་ལ་སོགས་ཀྱིས་ཆོས་སྒྲུབ་་་་་་་པའི་སྔོན་དུ་ཟས་ནོར་ལོངས་སྤྱོད་མང་པོ་བསགས་ཞེས་རྣམ་་་་་་་ཐར་ན་ཨེ་འདུག་ལྟོས། སངས་རྒྱས་བཅོམ་ལྡན་འདས་འཁོར་ཉན་ཐོས་དགྲ་བཅོམ་བྱང་ཆུབ་སེམས་དཔའ་རྣམས་ཀྱིས་ཆོས་་་་་610

སྒྲུབ་པའི་མཐུན་རྐྱེན་ཡོ་བྱད་བསགས་ཞེས་ཟེར་བ་ཐོས་སམ་ཅི།མཐུན་རྐྱེན་ཞེས་ལོ་མང་པོ་འདང་བ་ཞིག་བསག་དགོས་ན།སངས་རྒྱས་ཀྱིས་ཟས་ཞག་ལོན་དང་། གསོག་འཇོག་བྱས་པ་དང་།བྱེན་ལེན་མ་བྱས་པར་ཟ་མི་རུང་ཞེས་བཅས་པ་མཛད་པ་དང་།གནས་ཤིང་དྲུང་དང་། ཟས་བསོད་སྙོམས་པ་གྱིས་གསུངས་པ་དང་། བདག་ཏུ་འཛིན་པ་ཁབ་སྐུད་ཙམ་ཡང་མི་བྱ་གསུང་དོགས་མེད། དེང་སང་འགའ་རེས་ཁོ་བོའི་སྔོན་དུ་མཐུན་རྐྱེན་བསྒྲུབས་ནས་ཕྱིས་ཆོས་བྱེད་རྒྱུ་ཡིན་ཟེར། འདྲེ་འདུལ་གྲོང་ཆོག་རྫུན་གཡོ་སྒྱུ་ཁྲམ་གྱེ་སྒོ་ནས་ཡོན་བདག་དད་པ་ཅན་གྱི་ལག་ནས་དཀོར་་་་་མང་པོ་སྡུད་པ་དེ། ཁོ་བོས་སྔོན་ལ་དུག་བསགས་ནས་ཕྱིས་བདུད་རྩི་དང་བསྲེས་ནས་འཐུང་བ་ཡིན་ཞེས་ཕྱོགས་ཕྱོགས་སུ་བརྒྱུགས་ནས། དུག་མང་པོ་སྡུད་པ་དང་འདྲ་བས་གཞན་མ་སེམས།ཆོས་རྣམ་དག་ཅིག་བྱེད་ན་རང་གི་མི་ནོར་ཟས་གསུམ་་་་་་་་་་ཐམས་ཅད་ཕར་བློས་གཏོང་དགོས་ན། གཞན་གྱི་ཟས་ནོར་ལོངས་སྤྱོད་ཚུར་སྡུད་མི་རུང་བ་སྨོས་ཅི་དགོས། འདི་ནི་དམ་པ་གོང་མའི་རྣམ་ཐར་གསུང་དང་གཏན་ནས་རྒྱབ་འགལ་ཡིན་པས།དེ་སྐད་སྨྲས་ནས་ལག་ལེན་ལ་འདེབས་པ་རྣམས་ཀྱི་ཁ་ལ་ཉན་མི་རུང་། རང་གི་སྡོམ་པ་དང་ཉམས་ལེན་འཆོར་དུ་འཇུག་པའི་སྡིག་པའི་གྲོགས་པོ་ཞིག་ཆོས་གྲོགས་སུ་བརྫུས་ནས་འོངས་པ་་་་་་་611

ཡིན་པས་དོགས་ཟོན་གྱིས། ཚེ་འདིའི་བྱ་བ་བསམ་ན་མཁོ་བ་མང་། །ཟེར་བ་ལྟར། རྣལ་འབྱོར་པར་མཁོ་བའི་ཡོ་བྱད་ཐམས་ཅད་བསག་རྒྱུ་ཞིག་གི་དབང་དུ་སོང་ན། ལྟོ་གོས་བཟང་པོ་དང་།ལྷ་ཆ་མཆོད་ཆ་རྩ་ཅན་མང་པོ་དགོས། ཉེ་གནས་ལ་བཙུན་ཆུང་གཟུགས་མཛེས་ལག་བདེའམ། བུ་མོ་གཞོན་ནུ་ཞིག་ཀྱང་དགོས།དེར་མ་ཟད་ཟས་གོས་རྒྱུའི་གསེར་དངུལ་དར་ཟབ་རྟ་ནོར་ལུག་གསུམ་ས་ཞིང་སོགས་ཀྱང་དགོས་པས་བསགས་ཀྱིས་ག་ལ་ལང་།འོ་ན་ཚེ་འདི་དང་ཆོས་གཉིས་ཚ་གྲང་ལྟར་འགལ་ན། སྐྱེས་བུ་དམ་པ་དུ་མས་ལུགས་གཉིས་གཅིག་གྲོགས་སུ་གཅིག་ཁྱེར།གཞན་ལ་ལུགས་གཉིས་ཟུང་འབྲེལ་གྱི་ཞལ་གདམས་གནང་བ་་་་་དང་འགལ་བར་འགྱུར་ཟེར་ན། དཔེར་ན་ལོ་ཏོག་གི་ཕྱིར་འབད་ན་སོག་མ་ཞོར་ལ་འབྱུང་བ་ལྟར། འཇིག་རྟེན་གྱི་བྱ་བ་སྤངས་ནས་དམ་པའི་ཆོས་བཞིན་བྱས་ན་འཇིག་རྟེན་འདིའི་ལོངས་སྤྱོད་ཤུགས་ཀྱིས་རྒྱས། ལོངས་སྤྱོད་རྒྱས་པ་རྣམས་ཀྱང་ཆོས་ཕྱོགས་སུ་བཏང་ན་ཆོས་སུ་འགྱུར་བས་དེ་སྐད་གསུངས་པ་ཡིན་ཏེ། ཆོས་བཞིན་བྱས་ན་ཆར་བཞིན་འབབ། །ཟེར་བ་དང་། འཇིག་རྟེན་ཕ་རོལ་དོན་གཉེར་སྒྱེས། །འཇིག་རྟེན་འདི་ཡི་འབྲས་བུ་རྒྱས། །གསུངས། འཇིག་རྟེན་བསྟན་བཅོས་ཀྱི་མཆོག་ས་སྐྱའི་ལེགས་བཤད་ལས། འཇིག་རྟེན་ལུགས་ཀྱི་རྗེས་འབྲངས་ནས། །ཁོ་བོས་612 ་

དམ་པའི་ཆོས་འདི་བསྟན། །ཞེས་དམ་པའི་ཆོས་བསྟན་གསུངས་ཀྱིས། འཇིག་རྟེན་བྱ་བ་བྱེད་ཚུལ་བསྟན་མ་གསུངས་པའི་ཕྱིར་རོ། །དེས་ན་འཇིག་རྟེན་གྱིས་དང་ཆོས་ཀྱི་གྲོགས་ཡིན་གསུངས་པའི་ཚིག་ཏུ་འཁྲུལ་བར་མི་བྱ། འཇིག་རྟེན་འདིའི་བྱ་བ་བྱས་ནས་ཆོས་ཤིག་འོང་བ་རྒྱལ་བ་རྣམས་ཀྱིས་མ་གསུངས་ཏེ། ཚེ་འདི་འདོད་པར་གྱུར་པ་ལ། །འཇིག་རྟེན་ཕ་རོལ་དོན་མི་འགྱུར། །གསུངས། ཆོས་རྗེ་རྒྱལ་སྲས་པས་ཀྱང་། དམ་པའི་ཆོས་དང་ཚེ་འདིའི་འདུན་མ་གཉིས། །མཉམ་དུ་བསྒྲུབ་པ་སུ་ཞིག་ཡོད་མ་ཡིན། །གསུངས། འོ་ན་འདོད་ཡོན་ལྔའི་ལོངས་སྤྱོད་དུག་དང་མཚུངས། འདི་ལ་བརྟེན་ནས་ཆོས་མི་འོང་ན། སྐྱེས་བུ་དམ་པ་འགའ་རེས། ལྟོ་གོས་ཕྱག་རྒྱ་མ་སོགས་འཛོམས་ན་ཆོས་ཡོང་གསུངས་པ་དང་འགལ་ཟེར་ན། དེ་སྤྱིར་འཁོར་བའི་ནང་ན་བདེ་བ་ཞིག་གཏན་ནས་མི་སྲིད་པས། སེམས་ཅན་ཀུན་གྱེས་འདོད་ཡོན་སོགས་འཁོར་བའི་ཕུན་ཚོགས་སྤངས་ནས། ཐར་པའི་བདེ་བ་དོན་དུ་གཉེར་དགོས་པ་ངེས་དོན་ཡིན་ཀྱང་། བན་བོན་སྔགས་པ་ཁྱེམ་པ་སེར་སྣ་དང་ཆགས་ཞེན་ཆེ་བ་ལ་འདོད་ཡོན་ལོངས་་་་་སྤྱོད་འདི་བཟང་། ཁྱོད་བསོད་ནམས་ཆེན་པོ་རེད་ཅེས་འཛུམ་ལྡང་གི་བཅུག དེ་ནས་འདོད་ཡོན་བོངས་སྤྱོད་འདིའི་སྟེང་ནས་ཆོས་བྱས་ན། དེ་བས་ཐར་པའི་བདེ་བ་ཡོང་བས། ཚེ་འདིར་སྐྱིད་613

ཕྱི་མ་སྐྱིད་ཕྱིར་མཆོད་སྦྱིན་གྱིས། ཉམས་ལེན་མཛོད་ཅེས་གང་ཟག་ཁ་ཅིག་ཡར་རིམ་གྱིས་ཁ་དྲངས་པས་དྲང་དོན་ཙམ་དང་།གཞན་འདོད་ཡོན་གྲོགས་སུ་འགྲོ་བའི་སྐྱེས་བུ་དམ་པ་དང་་་་་་་་་་སྔགས་ཀྱི་རྣལ་འབྱོར་པ་རྟོགས་པ་མཐོན་པོ་སྐྱོན་གྱིས་མ་གོས་པ་ལ། ཁ་མི་གཏོང་བའི་ཕྱིར་དེ་སྐད་གསུངས་པ་ཡིན་གྱི། ཆོས་མཛད་གང་ཟག་སྤྱི་ལ་འདོད་ཡོན་སོགས་དང་། མང་པོ་འཛོམས་ན་ཆོས་ཡོང་གསུངས་པའི་ཚིག་ཏུ་འཁྲུལ་བར་མི་བྱ། དེ་ལྟར་མ་ཤེས་བླུན་པོ་འགའ་རེས་བདེན་པར་བཟུང་། ལག་ཇེ་དམ་དང་།ཞེན་ཆགས་ཇེ་ཆེ། འདོད་སྲེད་སོགས་ཉོན་མོངས་ཀུན་མེ་བཞིན་འབར། འདོད་ཡོན་ཕྱིར་ལས་མི་དགེ་བ་ཆེན་པོ་བསགས་ནས་ཤི་མ་ཐག་དམྱལ་བའི་གཏིང་རྡོ་བྱེད་ངེས། ཡང་སྔགས་ནས་ཤ་ཆང་བུད་མེད་སོགས་འདོད་ཡོན་སྤྱོད་ཅེས་གསུངས་པས་ན། སྔགས་ཀྱི་རྣལ་འབྱོར་པས་འདོད་ཡོན་ལ་སྤྱད་ཀྱང་སྐྱོན་མེད་ཟེར་ན།སྤྱོད་གསུངས་པ་ཁྱོད་བདེན་ཏེ། སྤྱོད་ཚུལ་ལ་རྣམ་པ་མང་བས་དེ་ཤེས་དགོས། ལས་དང་བོ་བས་ཤ་ཆང་སོགས་རྫས་ཙམ་མ་གཏོགས་མི་བསྟེན་པར་ཡིད་ཀྱིས་གཞན་བཟའ་བཏུང་རྣམས་ཤ་ལྔ་བདུད་རྩི་ལྔར་དམིགས་ནས་མོས་པས་སྤྱོད། རྟོགས་པ་ཅུང་ཟད་མཐོ་རུ་སོང་ནས་ཤ་ཆང་དངོས་སུ་སྤྱོད་ཅིང་། ལས་རྒྱ་ལ་དངོས་སུ་མི་སྤྱོད་པར་ཡེ་རྒྱ་ཙམ་ལ་མོས་པས་སྤྱོད། རྟོགས་པ་614

མཐོན་པོར་སླེབས་ནས་ལས་རྒྱ་མཚན་ལྡན་ལ་དངོས་སུ་སྤྱད་་་་་་་ཀྱང་སྐྱོན་མེད་པས་སྤྱོད་དགོས།དེས་ན་གསང་སྔགས་མོས་ལམ་གྱིས་འགྲུབ་པས། ལས་དང་པོ་བ་འོ་སྐོལ་རྣམས་ཀྱིས་ཤ་ཆང་རྫས་ཙམ་རེ་དང་། ཡེ་ཤེས་ཀྱི་ཕྱག་རྒྱ་མ་ཙམ་རེ་མོས་པ་བྱེད་པ་མ་གཏོགས། དངོས་སུ་འདོད་ཡོན་ལ་བག་མེད་དུ་སྤྱོད་མི་རུང་། སྤྱོད་གསུངས་པ་རྣམས་ཐོག་མ་ནས་བག་མེད་དུ་བསྟེན་དགོས་ན། སྔགས་ན་ཤ་ལྔ་བདུད་རྩི་ལྔ་བསྟེན་གསུངས། དེའི་ནང་ན། ཁྱི་ཤ་གཅིན་སྐྱག་ཡང་འདུན་པ་ལས། གཅིན་དང་སྐྱག་པ་ཡང་ཤ་ཆང་བཞིན་བསྟེན་དགོས་པར་རིགས། དེ་ཅིའི་ཕྱིར་ཞེ་ན། བསྟེན་གསུངས་པ་རྣམས་ལ་སྤྱོད་དགོས་པའི་ཕྱིར་རོ། །གཅིན་སྐྱག་པ་བསྟེན་སུས་ནུས། དེས་ན་སྔགས་ཀྱི་ལམ་ཉམས་སུ་ལེན་པའི་གང་ཟག་ལས་དང་པོ་བ་་་་་འདོད་ཡོན་ལམ་དུ་འཁྱེར་མི་ནུས་པ་རྣམས་ཀྱིས་ཕྱིས་འདོད་་་་་་་ཡོན་ལམ་གྱེ་གྲོགས་སུ་འཁྱེར་ནུས་པའི་རྟེན་འབྲེལ་དུ་རྫས་ཙམ་བསྟེན་ཞེས་གསུངས་པ་ཡིན་པར་ཧ་གོ་དགོས། ཐོག་མ་ནས་བྱིས་པ་ཆུང་ངུས་གང་མི་ཡོག་པ་ལ་དོ་བྱེན་ན་ཟས་ལོག་ཕོ་བས་མི་་་་་་འཇུ་བར་འཆི་བ་ལྟར། གསང་སྔགས་ཀྱི་སྒོར་ཞུགས་མ་ཐག་ནས་འདོད་ཡོན་ལ་བག་མེད་དུ་སྤྱད་ན་དེ་འདྲ་འབྱུང་ངེས། སྔོན་རྗེ་མི་ལ་ལ། གཞན་འགའ་རེས། ཁྱེད་ཀྱིས་མཛེས་སེ་བླངས་ནས་ལྷོ་615

བྲག་མར་པའི་རྣམ་ཐར་བསྐྱངས་ན་ལེགས་ཞུས་ཚེ། སེངྒེའི་ལད་མོ་ཝས་བྱས་པས་མི་འོང་གསུངས། འོ་ན་རྗེ་མི་ལས་མིའི་བུ་མོར་མ་ཟད་མི་མ་ཡིན་གྱེ་བུ་མོ་ཕྱག་རྒྱར་བཞེས། མིའི་འདོད་ཡོན་མ་ཟད་ལྷ་དང་མཁའ་འགྲོ་མ་ཡོངས་ཀྱི་ཚོགས་དཔོན་མཛད་ནས།ལྷོ་བྲག་མར་པ་ལས་ཆེས་ཆེར་འདོད་ཡོན་ལ་སྤྱད་ཚུལ་རྣམ་ཐར་ན་འདུག་ཟེར་ན། དཔེར་ན་གཞོན་ནུ་ལང་ཚོ་དར་ལ་བབ་ཚེ ཤ་ཆང་ཕོར་བ་གང་གིས་མི་ཚད་དོ་ཟོས་ཀྱང་ཕུང་པོ་རྒྱས་པ་ལྟར།བསྒྱེད་རིམ་གྱིས་ཐ་མལ་སྣང་ཞེན་སྦྱངས། རྫོགས་རིམ་གྱིས་དབུ་མའི་རྩ་མདུད་སོགས་ལྷོད་པོར་བཏང་ནས་གྲོལ། རྩ་རླུང་ལས་སུ་རུང་། དབབ་བཟུང་ལྡོག་འགྲེམ་ནུས། ཐིག་ལེ་ཡུངས་འབྲུ་ཙམ་ཡང་མི་འཆོར། ཤ་ཆང་བདུད་རྩིར་བྱིན་གྱིས་རློབ་ནུས་པའི་དུས་སུ་ཤ་ཆང་བུད་མེད་མཚན་ལྡན་བརྒྱ་སྟོང་བསྟེན་རུང་། རྩ་རླུང་ཐིག་ལེ་རྒྱས། བདེ་སྟོང་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་འགྱུར་ཏེ། ཀུན་མཁྱེན་པད་དཀར་གྱེས། ལུས་ལྷ་ངག་སྔགས་སེམས་ཀྱི་ཏིང་འཛིན་དང་། །རྩ་སྦྱངས་རླུང་འགགས་ཐིག་ལེ་གྱེན་བཟློག་པ། །རྡོ་རྗེ་ཐེག་པའི་གསང་ཚིག་ངོ་མ་ཡིན། །བགས་ཀྱིས་ཉམས་སུ་བཞེས་དང་འདོད་དོན་འགྲུབ། །གསུངས། ཐིག་ལེ་དབབ་བཟུང་ལྡོག་འགྲེམ་ནུས་པའི་རྗེ་མི་ལ་ལྟ་བུའི་གང་ཟག་་་་་་ལས་རྒྱ་མ་ལ་བརྟེན་ནས་མཆོག་གི་འདོད་དོན་འགྲུབ་པ་རྣམས་616

ལ་བརྟེན་ཞེས་གསུངས་པ་ཡིན། གཞན་གསང་སྔགས་ཀྱི་དབང་ཁྲིད་རེ་ཐོབ་ཚད་ཀྱིས་ཤ་ཆང་བུད་མེད་ལ་བག་མེད་དུ་སྤྱོད་ཅེས་གསུངས་པའི་ཚིག་ཏུ་འཁྲུལ་ནས་ཧམ་པ་མ་ཆེ། ཧམ་པ་ཆེ་ནས་ཕྱག་རྒྱ་མ་བསྟེན། ཐིག་ལེ་ཀུན་ཤོར། ངོ་ནག་དུང་ངེ་སོང་ མིག་ཕྲུག་ཐར་རེ་བཏང་། ཆང་འཐུངས་པས་མགོ་བོ་ན། ཟས་ཁ་ནས་བསྐྱུགས། ཤ་ཟོས་པ་ཕོ་བས་མི་འཇུ་ན་ཟུག་ལངས། སྨན་དང་རིམ་གྲོ་བྱས། གསང་སྔགས་ཉམས་སུ་མ་ལོན་པའི་མཚང་ཐམས་ཅད་རང་གིས་བསྟན་ནས་ཆགས་བྲལ་གྱི་གང་ཟག་གིས་འཕྱ་་་་་་་སྨོད་ཀྱི་གནས་སུ་འགྱུར། འདོད་ཡོན་ལ་བརྟེན་ནས་ཉོན་མོངས་པ་ལངས། ལས་ངན་པ་བསགས་པའི་དབང་གིས་ཕྱི་མར་དམྱལ་བ་རྡོ་རྗེ་གདན་དུ་སོང་། གསང་སྔགས་རྡོ་རྗེ་ཐེག་པའི་མྱུར་ལམ་ཡང་། མདོ་ལས་ཀྱང་རིང་དུ་བཏང་། ཐེག་པ་འོག་མ་ཟིལ་གྱིས་གནོན་མི་དགོས། འོག་ཏུ་ལྷུང་ནས་ཁ་ཡར་འཁོར་དུས་མེད་པས་གཞན་མ་སེམས། ཡང་སྔགས་ཀྱི་རྣལ་འབྱོར་པས་འདོད་ཡོན་སྤྱད་པའི་ཉེས་དམིགས་ཀྱིས་ངན་འགྲོར་ག་ལ་འགྲོ། སྔགས་ཀྱི་གཞན་མི་ཤེས་རུང་། ཨོཨཱཿ ཧཱུཾ་བཏོན་ནས་ཟོས་ཀྱང་སྡིག་སྒྲིབ་མི་ཡོང་ཞེས་གསུངས་འདུག་ཟེར་ན། དེ་ཡིན་ན་ལས་སླ་བ་འདུགཨོཨཱཿ ཧཱུཾ་མི་ཤེས་པ་མེད། དེས་ཅང་མི་ཡོང་། དེས་ཡོང་ན་སྔགས་མིན་རུང་མདོ་ན་ཡང་གཟུངས་སྔགས་དང་དེ་བཞིན་གཤེགས་་་་་617

པའི་མཚན་རེ་བརྗོད་པས་ཀྱང་མཚམས་མེད་ལྔ་སོགས་སྡིག་སྒྲིབ་རི་རབ་ཙམ་འདག མྱུར་དུ་འཚང་རྒྱ་བ་སོགས་ཕན་ཡོན་གསུངས་པ་མང་། དེ་ཡིན་ན་གཞན་མི་དགོས། འདོད་ཡོན་ལ་སྤྱད་ནས་སྒོ་རུ་སྐྱག་པ་གཏོང་བའི་འགྲོ་ཞོར་ལ་སྒོ་ཡི་ཡ་ཐེར།་ལ་བྲིས་པའི་པདྨོ་ཨུདྡྷཱ་ཥའི་འོག་ཏུ་འཛུལ་ན་དེ་གཅིག་པུས་ཆོག་་་་་་པར་གདའ། དེས་ན་ཨོཨཱཿ ཧཱུཾ་སོགས་བཏོན་པས་ཉེས་པ་མི་འབྱུང་གསུངས་པ་རྣམས་ཀྱང་། ཆོས་ཀྱི་ཆེ་བ་བརྗོད་ནས།གདུལ་བྱ་ཁ་ཅིག་དྲངས་པས་དྲང་དོན་དུ་དེ་སྐད་གསུངས་པ་་་་་་ཡིན་གྱེ། ངེས་དོན་དུ་སྔགས་བཏོན་པ་གཅིག་པུས་མི་ཆོག སྔགས་ཀྱི་གཞུང་བཞིན་ཟབ་གསལ་གཉིས་མེད་ཀྱི་ལྷའི་བསྐྱེད་རིམ་གྱེ་་་་ངང་ནས། ཧཱུཾ་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱཿ ཡིས་བདུད་རྩིར་རྟོགས་པར་བྱས། ཨོཾ་གྱིས་མང་པོ་སྤེལ་ཚུལ་གྱི་དམིགས་པ་སོགས་བྱེད་དགོས། ལྷ་སྔགས་ཏིང་ངེ་འཛིན་གསུམ་པོ་དགོས་ཕྱིན་སྔགས་ཀྱི་གཞུང་བཞིན་ཉམས་སུ་ལེན་པའི་རྣལ་་་་འབྱོར་པ་རབ་ཅིག་ངེས་པར་དགོས། ཨོཨཱཿ ཧཱུཾ་ཁ་ནས་འདོན་ཤེས་པ་གཅིག་པུས་ཆོག་པར་མ་སེམས། ཡང་སྔགས་ལམ་དུ་མ་ནས། སྔགས་ཀྱི་སྒོར་ཞུགས་པས་ཐོག་མཐའ་བར་གསུམ་དུའང་འདོད་ཡོན་ལྔ་ལ་སྤྱད་ཆོག་ཅེས་རྒྱུད་དུ་མ་ནས་གསུངས་འདུགདེས་ན་འདོད་ཡོན་ལ་སྤྱད་རུང་སྐྱོན་གྱིས་མི་གོས་པའི་་་་་་་་་་618

རྟགས་ཡིན་ཟེར་ན། དེའི་ཚེ་སྔོན་སྦྱངས་པའི་སྐལ་ལྡན་ལས་འཕྲོ་ཅན། ངེས་འབྱུང་སྐྱོ་ཤས་བྱང་ཆུབ་ཀྱི་སེམས་ཡང་དག་པའི་ལྟ་བ་རིམ་གཉིས་ཀྱི་རྟོགས་པ་དང་ལྡན་པ་འདོད་ཡོན་སྤྱད་ཀྱང་།འདོད་སྲེད་ཀྱི་དབང་དུ་མི་འགྲོ་བར་ལམ་གྱེ་གྲོགས་སུ་འགྲོ་བའི་གང་ཟག ཤ་ཆང་བུད་མེད་སོགས་འདོད་ཡོན་གང་དགོས་འབད་རྩོལ་མེད་པར་ཤུགས་ཀྱིས་འཛོམས་པའི་བླ་མ་རྒྱལ་བློན་་་་ཕྱུག་པོའི་གཅེས་ཕྲུག་ལྟ་བུ་རེ་གཉིས་ལ་དགོངས་ནས་གསུངས་པ་ཡིན་གྱི། གཞན་འཁོར་བར་ཞེན་པ་མ་ལོག་འདོད་སྲེད་ཆེ་བའི་རིགས་གསང་སྔགས་ཀྱི་སྒོར་ཞུགས་མ་ཐག་ནས་བསྒྱེད་རྫོགས་ཀྱི་ལམ་སྒོམ་པ་བཞག་ནས། རང་ལ་མེད་རུང་གླིང་གཞན་དུ་ཚོལ་ལ་ཤ་ཆང་བུད་མེད་ལ་བག་མེད་དུ་སྤྱོད་ལ་སྲེད་པ་ཆེར་ཐོངས་ཞེས་གསུངས་པ་མ་ཡིན་པའི་ཧ་གོ་དགོས། སྔགས་ཀྱི་རྣལ་འབྱོར་པས་ཀྱང་ནད་ལ་ཕན་ཕྱིར་སྨན་དང་། རྨ་ལ་ཕན་ཕྱིར་ཁྱེ་ཚིལ་བསྟེན་པ་ལྟར། བྱང་ཆུབ་ཐོབ་པའི་གྲོགས་སུ་འགྲོ་བ་ལ་དམིགས་ནས་འདོད་ཡོན་བསྟེན་དགོས་ཀྱི། འདོད་སྲེད་ཀྱི་དབང་གིས་བསྟེན་པ་ཞིག་སྔགས་གཞུང་དུ་མ་ནས་མ་གསུངས། དཔེར་ན་གཙུབ་ཤིང་གཉིས་གཙུབས་པ་ལས་མེ་བྱུང་ནས་འབར་ན་ཤིང་གཉིས་་་་བསྲེགས་ནས་མེ་ཆེར་འབར་བ་ལྟར། ཕྱག་རྒྱ་བསྟེན་ནས་བདེ་སྟོང་གི་རྟོགས་པ་ཁྱད་པར་ཅན་སྐྱེས་ནས་འདོད་ཆགས་སོགས་་་་619

ཉོན་མོངས་པ་རྣམས་ཆུང་དུ་སོང་། ཉམས་རྟོགས་ཆེར་འགྲོ་བ་ཞིག་དགོས། མཐར་ཐུག་ཟུང་འཇུག་རྡོ་རྗེ་འཆང་གི་གོ་འཕང་མངོན་དུ་བྱས་དུས་ཉོན་མོངས་པ་ཀུན་གཏན་ཟད་དུ་སོང་བ་་་་་་ཡིན། རྡོ་རྗེ་འཆང་གིས་ཕྱག་རྒྱ་མ་འཆང་བ་ཟུང་འཇུག་གི་མཚོན་བྱེད་ཙམ་ཡིན་གྱེ་ཆགས་པས་བུད་མེད་ཅིག་བསྟེན་ཡོད་པར་མ་སེམས། མདོ་སྔགས་ཀྱི་ཆོས་གང་ཡིན་ཡང་ཉོན་མོངས་པའི་གཉེན་པོ་ཡིན་པས། ཉོན་མོངས་པའི་གཉེན་པོར་སོང་ན་སྔགས་ཉམས་སུ་ལོན་པ་ཡིན་གྱི། ཉོན་མོངས་པ་ཆེར་གཏོང་བའི་གྲོགས་སུ་སོང་ན་ག་འདྲ་ཡིན་མི་ཤེས། དེང་སང་གསང་སྔགས་ཉམས་སུ་ལེན་པ་འགའ་རེ་སྐབས་ཤིག་འདོད་སྲེད་ཆེར་སོང་། བུད་མེད་ཀྱང་གཅིག་གིས་མི་ཆོག་གཉིས། གཉིས་ཀྱིས་མི་ཆོག་གསུམ་བཞི་མང་པོ་དགོས་པ་བྱུང་། ཁོ་ལ་དབང་ཐོབ་རྒྱུ་ཡིན་ན་རྒྱལ་ཁམས་ཀྱི་བུ་མོ་གཟུགས་མཛེས་པ་ཀུན་བསྡུས་ནས་སྤྱོད་ཚོད་ན་གདའ།ཆང་ཡང་གླང་རྒན་དང་བོང་རྒན་གྱེས་ཆུ་འཐུང་བ་ལྟར་་་་་་་་་་་་་འཐུངས་ནས། མཐར་གྲུབ་རྟགས་ལ་ཆང་གིས་བཟི་ནས་ལྕེ་ལྐུགས། ཟས་བསྐྱུགས། ཐིག་ལེ་བཏང་ནས་ལུས་ཟུངས་ཤོར། ཕྲུ་གུ་ཐར་རེ་གཏོང་བ་མང་། དེའི་ནང་ན་སྐྱོན་གྱེས་མི་གོས་པ་རེ་གཉིས་རེ་སྲིད་ཀྱང་། ཕྱི་མིག་ཡུལ་དུ་བཙོག་ལ། མདོ་རྒྱུད་ཀྱི་དགོངས་པ་དང་མི་མཐུན་པར་གདའ། ཁོ་བོས་དེ་རྣམས་ལ་ཁས་620

བཏང་བ་མིན་ཏེ། འབྲུག་པ་ཀུན་ལེགས་ཀྱིས། མི་ལ་འཕོག་བསམ་པ་ནི་མ་ཤར། སྤྱིར་ཡང་སྙིགས་དུས་སུ་སོང་། ཐུབ་པའི་གསུང་བཞིན་བལྟས་པས་དེ་དང་མཐུན་པར་རང་གིས་མ་་་་་་་་་་་མཐོང་། རང་ལ་འཁྱེར་འཁོས་མེད་པས། བློ་ལ་གང་ཤར་བྲིས་པ་ལགས། མིས་མི་བྱེད་པ་ཞིག་བྱེད་ཀྱི་འདུག་ཀྱང་མ་བྱས། བྱེད་པ་ཞིག་མི་བྱེད་པ་འདུག་ཀྱང་མ་བྱས། སྙན་དངགས་ཡིན་ན་རང་བཞིན་བརྗོད་པའི་རྒྱན་ལྟ་བུ་ལགས་པས། སྐྱོན་མེད་དམ་བསམ་པ་ནི་ཤར་གསུངས་པ་དང་མཚུངས།ཡང་བུ་བུ་མོ་ལྷོ་བྲག་མར་པ་སོགས་སྔོན་གྱི་སྐྱེས་བུ་དམ་པ་་་་མང་པོ་ལའང་འདུག་པས། དེ་རྣམས་ཀྱིས་ཀྱང་སྔགས་ཉམས་སུ་མ་ལོན་པ་ཡིན་ནམ་ཟེར་ན། དེ་དང་འདྲ་ན་ལེགས་ཏེ་འདྲ་དོགས་མེད། སེང་གེ་དང་། ཕག་གི་ཕྲུ་གུ་ལྟར་ཁྱད་ཆེ་སྟེ། ལྷོ་བྲག་མར་པའི་སྲས་དར་མ་མདོ་སྡེ་གཤེགས་དུས། རྒད་པོ་གཅིག་གིས།ཁོང་རྒན་རྒོན་གཉིས་ཀྱི་བུ་ཤི་དུས་ཁྱེད་ཀྱིས་སྒྱུ་མ་རྨི་ལམ་ཡིན་གསུངས། ཁྱེད་ཀྱི་སྲས་ཡང་སྒྱུ་མ་རྨི་ལམ་ལགས་པས་ཐུགས་ཁྲལ་མི་མཛད་པར་ཞུ་ཞུས་པས། སྒྱུ་མ་རྨི་ལམ་ཡིན་པ་ཁྱོད་བདེན་ཏེ།ཁྱོད་ཀྱི་བུ་དང་ངའི་བུ་མི་གཅིག ངའི་བུ་དེ་བསྡད་ན་བསྟན་པ་དང་སེམས་ཅན་ལ་ཕན་ཐོགས་པ་ཞིག་འོང་བ་ཡིན་པས། སྒྱུ་མའི་ནང་གི་སྒྱུ་རྒོད། རྨི་ལམ་ནང་གི་རྨི་རྒོད། བུ་ཡི་ནང་གི་བུ་རྒོད་62་1

ཡིན་གསུངས། ཡང་སྔོན་གྱི་སྐྱེས་བུ་དམ་པ་རྣམས་ཀྱིས་བསྟན་འགྲོར་ཕན་པའི་བུ་སྤྲུལ་པ་ཡིན། ཐིག་ལེ་ཤོར་ནས་ལན་ཆགས་ཀྱི་བུ་བྱུང་བ་མ་ཡིན་ཏེ། འབྲུག་པ་ཀུན་ལེགས་ཀྱིས། ང་ལ་བུད་མེད་དང་བཅས་ནས་ཆོས་བཤད་ན་སངས་རྒྱས་ཞེ་ཁྲེལ་འགྲོ། མར་པ་ལོ་ཙཱ་དགྱེས་པ་རྡོ་རྗེ་དངོས་ཡིན་པས། ཁོང་གིས་བུ་ཚ་སྤྲུལ་པ་ཡིན་མོད། ཀུན་ད་ཤོར་བའི་ཕྲུ་གུ་ག་ན་ཡིན། ད་ལྟ་མར་པའི་བུ་རྒྱུད་ཡིན་ཟེར་ནས། སྔོ་ལོའི་གྲངས་བྱས་ནས་ནང་འཐབ་བྱེད་ཀྱི་ཨེ་འདུག ཆོས་འཆད་པ་ལ་ཡང་ན་སྐྱོན་མེད་པ་ཞིག་དགོས།ཡང་ན་རང་སྐྱོན་ཐལ་མོས་བཀབ་ནས་གཞན་སྐྱོན་མཛུབ་མོས་་་་འདྲུ་བ་གཅིག་དགོས། ང་ལ་དེ་གཉིས་ཀ་མེད་པས་ཆོས་མི་བཤད་གསུངས། གྲུབ་ཆེན་དྲིལ་བུ་པས། སྲས་སྲས་མོ་གཉིས་ཡོད་པ། མི་མང་ཁྲོད་ནས་ས་ལ་བརྡབས་ནས་རྡོ་རྗེ་དྲིལ་བུར་བསྒྱུར། ཕྱག་གཉིས་སུ་བསྣམས་ཡུམ་ལ་འཁྱུད་ནས་ནམ་མཁའ་ལ་གཤེགས་་་་་ནས། དྲིལ་བུ་པ་ཞེས་མཚན་ཐོགས་པ་ཡིན་སྐད། སྤྲུལ་པ་ཡིན་པའི་རྟགས་དེས་ཀྱང་ཤེས། སྤྲུལ་པ་མིན་རུང་དེ་ལྟར་བསྒྱུར་ནུས་ན་བསྟེན་ཆོག དེ་འདྲ་མ་གཏོགས་གཞན་གྱིས་བསྟེན་ག་ལ་རུང་།མདོ་སྔགས་གཉིས་ཀྱི་ཆོས་ཉམས་སུ་ལེན་པའི་གང་ཟག་མཆོག་དམན་ཐམས་ཅད་ཀྱིས་སྲོག་འཚོ་ཙམ་གྱི་ཟས་གོས་གནས་མལ་་་་སོགས་བསྟེན་དགོས་ཀྱིས། གསོག་འཇོག་རྒྱ་ཆེན་བྱས། འདོད་622

ཡོན་དཀོར་ནག་གི་དུག་ཆུ་ལ་བག་མེད་དུ་སྤྱོད་དགོས་ཞེས་མདོ་སྔགས་གང་ནས་ཀྱང་མ་གསུངས། གསང་སྔགས་པ་རྣམས་ཀྱིས་ཀྱང་རྗེ་བཙུན་མི་ལ་ཡབ་སྲས་སོགས་སྔོན་གྱི་སྐྱེས་བུ་དམ་པ་་་་་་་་རྣམས་ཀྱི་རྣམ་ཐར་ལྟར། ཟས་ནོར་ལོངས་སྤྱོད་ཀྱི་འཁྲི་བ་བཙན་ཆོད་བྱས། དབེན་པར་དཀའ་སྤྱད་སྙིང་རུས་བྱས་སྔགས་ཉམས་སུ་ལེན་དགོས། སྔགས་ན་འདོད་ཡོན་བསྟེན་དགོས་གསུངས་པ་ཡང་ཕལ་ཆེར་སྲོག་འཚོ་ཙམ་བསྟེན་དགོས་གསུངས་པ་ཡིན་པར་གོ་དགོས། ཕྱག་རྒྱ་མ་མ་བསྟེན་ན་སྔགས་མི་འགྲུབ་པས་བསྟེན་དགོས་གསུངས་པ་ཡང་། དབང་གསུམ་པའི་དུས་དང་རྫོགས་རིམ་གྱེ་རྟོགས་པ་མཐོན་པོར་སོང་བའི་དུས་སོགས། བསྟེན་ན་དགོས་པ་ཆེ་བ་འགའ་ཞིག་ལ་དགོངས་ནས་དེ་སྐད་གསུངས་པ་ཡིན། དེ་ལ་ཡང་ལས་རྒྱ་མ་བསྟེན་རུང་གསང་སྔགས་ཐབས་མང་དཀའ་བ་མེད་པ་ཡིན་ཅིང་མོས་ལམ་གྱིས་འགྲུབ་པས། ཡེ་ཤེས་ཀྱི་ཕྱག་རྒྱ་བསྟེན་ན་ཡང་ཆོག་པར་གསུངས། དེས་ན་འདོད་ཡོན་ལྔ་དང་ལས་ཀྱི་ཕྱག་རྒྱ་མེད་པར་སྔགས་གཏན་ནས་མི་འགྲུབ་་་་་་་་་་གསུངས་པའི་ཚིག་ཏུ་འཁྲུལ་བར་མི་བྱའོ། །ཤ་ཆང་སོགས་འདོད་ཡོན་ལྔ་དང་ལས་ཀྱི་ཕྱག་རྒྱ་མ་བསྟེན་པར་སྔགས་མི་འགྲུབ་ན། བྱ་རྒྱུད་སྤྱོད་རྒྱུད་རྣལ་འབྱོར་རྒྱུད་གསུམ་གྱིས་ཕྱག་རྒྱ་མ་བསྟེན་པས་མི་འགྲུབ་པར་འགྱུར། དེ་ཅིའི་623

ཕྱིར་ཞེ་ན། སྔགས་ཡིན་པའི་ཕྱིར་རོ། །དེ་མི་འགྲུབ་ན། ལམ་དེ་ཉམས་སུ་བླངས་ན་འཚང་རྒྱ་གསུངས་པ་རྣམས་ཀྱང་ཛུན་པར་་་་འགྱུར། རྣལ་འབྱོར་བླ་མེད་རྒྱུད་ཀྱི་རྒྱལ་པོ་རྫོགས་པ་ཆེན་པོའི་སྒྲ་ཇི་བཞིན་ཉམས་སུ་ལེན་ན། འདོད་ཡོན་ལྔ་དང་ཕྱག་རྒྱ་མ་དང་དུ་བླངས་ནས་མི་བསྟེན་པར་མ་ཟད། འཁོར་འདས་ཀྱི་ཆོས་གང་ལ་ཡང་སྤང་བླང་དགག་སྒྲུབ་མི་བྱེད་པར། ཁྲེགས་ཆོད་ཐོད་རྒལ་ཁོ་ན་ལ་གཞོལ་ན་འཇའ་ལུས་ཟུང་འཇུག་གི་སྐུ་འགྲུབ་པར་་་་་་་་་གསུངས། བསྐྱེད་རིམ་ལ་རྫོགས་རིམ་གྱིས་སྣོན་པ་བཏབ་ན་ལམ་མྱུར་བ་ཙམ་མ་གཏོགས་ཟབ་གསལ་གཉིས་མེད་ཀྱི་བསྐྱེད་རིམ་ཁོ་ན་ཉམས་སུ་བླངས་ཀྱང་གྲོལ་བར་གསུངས། དེས་ན་སྔགས་ཀྱི་གཞུང་ཤིང་བསྒྱེད་རྫོགས། རྫོགས་པ་ཆེན་པོ་ཡིན་གྱི། ཕྱག་རྒྱ་མ་་བསྟེན་པ་ལམ་གྱེ་ཡན་ལག་ཙམ་ཡིན་གྱི། དེང་སང་གསང་སྔགས་པ་འགའ་རེས། རྩ་བ་དོར་ནས་ཡལ་ག་བསྙབས་པ་ལྟར། བསྐྱེད་རྫོགས་རྫོགས་ཆེན་བཞག་ནས་ལས་རྒྱ་བསྟེན་པ་མང་། དཔེར་ན་མེ་ཆེན་པོ་མི་སྦར་བར། མེ་གྲོགས་ཤིང་ཡིན་སྙམ་ནས་བསགས་ཀྱང་། མེ་མེད་པར་ཤིང་ཅི་ཙམ་བསགས་ཀྱང་གྲོགས་སུ་མི་འགྲོ་བར་མ་ཟད། ཁུར་དུ་འགྲོ་བ་ལྟར། གསང་སྔགས་ཀྱི་བསྒྱེད་རྫོགས། རྫོགས་ཆེན་མི་སྒོམ་པར། སྤྱིར་འདོད་ཡོན་ལྔ་དང་།ཁྱད་པར་ལས་རྒྱ་མ་བསྟེན་པ་དེ་དང་འདྲ། གསང་སྔགས་ཁོ་ན་624

ཉམས་སུ་ལེན་ཀྱང་། ཕྱག་རྒྱ་མ་མ་བསྟེན་བཞིན་དུ་སངས་རྒྱ་བའི་ཚུལ་བསམ་གྱིས་མི་ཁྱབ། དེས་ན་སྔགས་ཀྱི་ལམ་ཉམས་སུ་བླངས་ན་སྐབས་ཤིག་ལས་རྒྱ་མ་བསྟེན་པར་ཉམས་སུ་ལེན་ཚུལ་མེད་པ་ལྟ་བུ་དང་། ཉམས་སུ་བླངས་རུང་རྫོགས་རིམ་གྱི་རྟོགས་པ་ཁྱད་པར་ཅན་མི་སྒྱེ་སྙམ་པ་རང་འཁྲུལ་བ་ཙམ་དུ་མ་ཟད། དེ་ཡིན་ན་བྱ་རྒྱུད་སྤྱོད་རྒྱུད་རྣལ་འབྱོར་རྒྱུད་རྣལ་འབྱོར་བླ་ན་མེད་པའི་རྒྱུད་ཀྱི་བསྐྱེད་རིམ་རྫོགས་ཆེན་ཕྱག་ཆེན་སོགས་ན་ཕྱག་རྒྱ་མ་ལ་ཅུང་ཟད་རག་མ་ལས་པར་རྟོགས་པ་ཁྱད་པར་ཅན་་་་་་་་་་་་འཁྲུངས་ནས་ཚེ་གཅིག་ལ་སངས་རྒྱ་བའི་ཚུལ་མང་པོ་གསུངས་པ་རྣམས་ཀྱང་རྫུན་ཡིན་ཟེར་དགོས། དེ་ཡིན་ན་སྔར་ཕྱག་རྒྱ་མ་བསྟེན་པར་སངས་རྒྱས་པའི་སྐྱེས་བུ་དམ་པ་རྣམས་ལ་ཡང་སྐུར་བ་འདེབས་དགོས་པ་སོགས་མི་འགྲིག་པ་བཅོ་བརྒྱད་འབྱུང་།དེས་ན་བསྐྱེད་རྫོགས། རྫོགས་ཆེན་ཕྱག་ཆེན་སོགས་གསང་སྔགས་ལ་ཡང་ཐབས་མེད་པའི་འདོད་ཡོན་དང་ཕྱག་རྒྱ་བསྟེན་་་་དགོས་པའི་ངེས་པ་མེད། གསང་སྔགས་ནི་ཐབས་མང་དཀའ་བ་མེད་པ་དང་གསུངས་པས་ན། ཐབས་གཞན་བསྟེན་རྒྱུ་མང་།གཞན་གང་ལ་བརྟེན་ནས་ཉམས་སུ་བླངས་ན་ཡང་མཆོག་ཐུན་གྱི་དངོས་གྲུབ་འཐོབ་པར་འགྱུར། ཕྱག་རྒྱ་ཀུན་གྱི་མཆོག་ནི།ཕྱག་རྒྱ་ཆེན་པོ། རྫོགས་པ་ཆེན་པོ། དབུ་མ་ཆེན་མོ་ཡིན་ཞེས་625

མཁས་གྲུབ་དུ་མས་གསུངས་ལ། དགོངས་པ་ལུང་སྟོན་གྱི་རྒྱུད་ལས། ཀུན་རྫོབ་དང་ནི་དོན་དམ་དག །འདི་ནི་དབང་པོ་གཉིས་ཡིན་ལ། །ཟུང་དུ་འཇུག་པ་གྲགས་པ་ནི། །དེ་དག་གཉིས་མེད་དེ་སྦྱོར་བ། །དེ་ལ་མཉམ་པར་སྦྱོར་བ་ཡིས། །དེ་དག་ཐམས་ཅད་ཉེ་བར་སྤྱད། །འདི་ནི་སངས་རྒྱས་ཐམས་ཅད་ཀྱི། །འདོད་ཆགས་ཆེན་པོའི་ཚུལ་མཆོག་གོ །གསུངས་པ་འདི་བཞག་ནས། བུད་མེད་བསྟེན་པ་ནོར་བུ་བཞག་ནས་མཆིང་བུ་བླངས་པ་དང་འདྲ་བས་མཁས་པས་སྨད་པའི་གནས་ལས་གཞན་མ་སེམས། དེ་ལྟར་གོ་ན་སྡོམ་གསུམ་མིག་གི་འབྲས་བཞིན་བསྲུང་། མི་ནོར་ཟས་གསུམ་གང་ལ་ཆགས་པ་མེད་པར་རི་ཁྲོད་དབེན་པའི་བསིལ་གྲིབ་ན་་་་་་གཅིག་པུར་མདོ་སྔགས་ཀྱི་ཆོས་ཉམས་སུ་ལེན་པ་རྣམས་བསྟན་པ་ཡོངས་ཀྱི་བདག་པོ་རུ་གོ་ནས་དད་གུས་ཚད་མེད་སྐྱེ་ངེས།ཕྱག་རྒྱ་མ་ཞིག་མ་བསྟེན་པས་གསུང་རབ་ཐམས་ཅད་གདམས་་་་པར་མ་ཤར་བ་དང་། གསང་སྔགས་པ་མིན་པར་ག་ལ་འགྱུར། དེ་འགྱུར་ན་སྟོན་པ་སངས་རྒྱས་ཇོ་བོ་ཡབ་སྲས། གསང་སྔགས་བསྟན་པའི་བདག་པོ་རྣམས་ཀྱང་། གསང་སྔགས་པ་—མིན་ཉན་ཐོས་པ་ཡིན་ཞེས་སྐུར་བ་གདབ་པར་འགྱུར། སྤྱིར་མདོ་སྔགས་ཀྱི་ཆོས་གང་ཡིན་ཡང་ཉམས་སུ་ལེན་པའི་རྣལ་འབྱོར་པས། འཇིག་རྟེན་ཆོས་བརྒྱད་བློས་བཏང་ནས། ཉམས་དགའ་རིག་པ་དྭངས་626

པའི་དབེན་གནས་སུ་ཉམས་སུ་བླངས་ན་ཉམས་རྟོགས་སྐྱེ་ཞིང་།ཁྱད་པར་གནས་ལུགས་སྟོང་གསལ་སྤྲོས་བྲལ། ཕྱག་རྫོགས་དབུ་གསུམ་གྱེ་དགོངས་དོན་ལ་མཉམ་པར་བཞག་ན། ལུས་སེམས་ལ་ཤིན་སྦྱངས་ཀྱི་བདེ་བ་བསམ་གྱིས་མི་ཁྱབ་པར་སྐྱེ། མ་བསྒྲུབས་ལྷ་ཞལ་མང་པོ་མཐོང་། མངོན་ཤེས་རྫུ་འཕྲུལ་ཀྱང་འབྱུང་། རང་དོན་མངོན་དུ་གྱུར། གཞན་བསྟན་འགྲོ་ལ་ཡང་དངོས་སམ་བརྒྱུད་ནས་ཕན་པ་རྒྱ་ཆེན་ཐོགས་པས། དེས་ན་དེ་ལྟ་བུའི་རྣལ་འབྱོར་པ་ཞིག་ལ་ཡིད་སྨོན་གཏོང་དགོས། དེ་མིན་ཁྱེམ་པ་ལས་གསོག་འཇོག་ཆེར་བྱས། འདོད་ཡོན་དཀོར་ནག་ལ་སྤྱོད་པ་མདོ་སྔགས་སུ་ཡིན་རུང་། གྲོང་ལྟག་གི་དགོན་ཆུང་སོགས་གནས་གང་དུ་བསྡད་རུང་རང་གཞན་གྱི་དོན་གང་ཡང་མི་འགྲུབ་ཅེས་རྒྱལ་བ་སྲས་བཅས་ཀྱིས་གསུངས། མཐོང་ཐོས་མྱོང་བས་ཀྱང་ཤེས་པར་ནུས། དེས་ན་མདོ་སྔགས་པ་སུ་ཞིག་ཡིན་རུང་། འདོད་ཡོན་ལ་སྐྱོན་དུ་བལྟས་ནས་སྤོང་ཅི་ཐུབ་གྱེས་དང་བཟང་ངོ་།།སྨྲས་པ། ཆོས་ཕྱིར་ལུས་སྲོག་ལོངས་སྤྱོད་གཏོང་ནུས་པའི། །གྲུབ་ཐོབ་གོང་མའི་རྣམ་ཐར་དྲན་བཞིན་དུ། །དེ་དག་རྣམས་ལ་ཁ་མིག་ཡར་བལྟ་བྱས། །ཁ་ནས་བསྟོད་དབྱངས་སྒྲོགས་བཞིན་ལྷ་ཕྱག་འབུལ། །ལས་ཉོན་གཉིས་ཀྱིས་བསྐྱེད་པའི་སྒྱུ་ལུས་འདི། །མི་རྟག་མི་བརྟན་སྙིང་པོ་གང་ཡང་མེད། །རླུང་མཁྲིས་བད་གན་ནད་627

གདོན་དགྲ་ལ་སོགས། །མི་འདོད་སྡུག་བསྔལ་འདྲེན་པའི་ཚུལ་མཁྱེན་ནས། །སྔོན་བྱོན་རྒྱལ་བ་གོང་མས་ཆོས་ཕྱིར་དུ། །ལུས་དང་ལོངས་སྤྱོད་ཕངས་མེད་བཏང་བ་བཞིན། །འོ་སྐོལ་རྣམས་ཀྱང་སྙིང་པོ་མེད་པའི་ལུས། །ཆོས་ཕྱིར་བཏང་ནས་སྙིང་པོ་ལེན་པའི་རིགས། །གསང་སྔགས་རྣལ་འབྱོར་མི་ལའི་རྣམ་ཐར་བཞིན། །ལོ་མང་དཀའ་བ་སྤྱོད་པ་ཕར་ལ་ཞོག །ཉིན་གཅིག་ཙམ་ཡང་དཀའ་སྤྱད་མི་ནུས་པའི། །སྙིང་རུས་ཆུང་བའི་སྐལ་མེད་ཁ་ཅིག་གིས། །རང་ཉིད་ཐེག་པ་ཆེན་པོར་མ་སླེབས་བར། །ཐེག་ཆེན་སྤྱོད་པའི་སྐབས་ཀྱི་གཏམ་འདྲ་ལབ། །ཟས་སྐལ་ཟོས་ནས་ལས་སྐལ་མི་ལས་བཞིན། །ཤ་ཆང་སྤྱད་ནས་བསྐྱེད་རྫོགས་མི་བསྒོམ་པར། །སེངྒེ་མཆོངས་སར་ཝ་ཡིས་ལྡིང་ཙ་ན། །ཕ་ཁར་མི་སླེབ་གཡང་ལ་ལྟུང་བ་ལྟར། །འགའ་རེ་ཆང་གིས་བཟི་ནས་ལམ་དུ་འགྱེལ། །ལ་ལའི་ལྕེ་ལྐུགས་རང་གཞན་ངོ་མི་ཤེས། །དཀའ་སྤྱད་སྙིང་རུས་གང་ཡང་མི་ནུས་པའི། །མི་དང་འགྲོགས་ན་རང་ཡང་ཇེ་ངན་འགྲོ། །ཁག་ངན་སྔགས་ལ་བཀལ་ནས་སྤྱོད་ངན་གྱིས། །རྒྱལ་ཁམས་འཕུང་བའི་མི་དང་མ་འགྲོག་ཅིག །ཚེ་འདི་བློས་བཏང་སྡོམ་པ་དམ་ཚིག་གཙང་། །དབེན་པར་སྒྲུབ་པ་ལྷུར་ལེན་རྣལ་འབྱོར་པར། །འགྲོགས་ན་ཚེ་འདིར་རང་དོན་འགྲུབ་པ་དང་། །གཞན་དོན་ཡིན་ཡང་ཤུགས་ཀྱིས་འོང་བར་ངེས། །དམ་པའི་བྱེན་རླབས་དབེན་628

པའི་རི་སུལ་དུ། །དམ་པའི་ལྷ་ཆོས་བྱེད་པའི་རྣལ་འབྱོར་པས། །དམ་པ་གོང་མ་རྣམས་ཀྱི་ཕྱག་སྲོལ་བཞིན། །དམ་ཆོས་གླུ་དབྱངས་འདི་འདྲ་ལེན་པར་རིགས། །ཞེས་པ་བར་སྐབས་ཀྱི་ཚིགས་སུ་བཅད་པའོ།།གཞན་ཡང་མདོ་ལས། ཅི་འདྲ་བ་ཡི་ལས་བྱས་པ འབྲས་བུ་དེ་འདྲ་སྨིན་པར་འགྱུར། །གསུངས་པ་དང་། ལུས་ཅན་རྣམས་ཀྱི་ལས་དག་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་འགྱུར། །ཞེས་པ་དང་།སྡིག་པ་ཆུང་ངུ་བྱས་པས་ཀྱང་། །འཇིག་རྟེན་ཕ་རོལ་འཇིགས་ཆེན་དང་། །ཕུང་ཀྲོལ་ཆེན་པོ་བྱེད་འགྱུར་ཏེ། །ཁོང་བར་སོང་བའི་དུག་བཞིན་ནོ། །ཞེས་དང་། ཨོ་རྒྱན་རིན་པོ་ཆེས། ཚེ་རབས་མང་པོར་སྡུག་བསྔལ་རྒྱུར་འགྱུར་བའི། །སྡིག་པས་ཚེ་འདིར་བདེ་བས་ཅི་ཞིག་བྱ། །ཚེ་འདི་ཡུན་ཐུང་ལོ་ཟླ་འགའ་ཞིག་ཡིན། །འཇིག་རྟེན་ཕྱི་མར་ཚད་བཟུང་མེད་པའི་ཕྱིར། །ཚེ་རབས་གཏན་དུ་སྡུག་བསྔལ་མི་འབྱུང་ཞིང་། །བདེ་བའི་ཐབས་སུ་དགེ་སྡིག་བླང་དོར་བྱ། །གསུངས། དེ་བཞིན་དུ་མདོ་རྒྱུད་བསྟན་བཅོས་གང་ན་ཡང་ལས་རྒྱུ་འབྲས་ཕྲ་ཞིང་ཕྲ་བ་ཡང་ཁྱད་དུ་མི་གསོད་་་་ང།ར་འདོར་ལེན་བྱེད་དགོས། ཞེས་མཐུན་པར་གསུངས་པས་ན།སྡིག་པའི་སྐྱོན་གྱིས་མི་གོས་པའི་སྒྱེས་བུ་དམ་པ་འདྲ་ཡིན་ན་མ་629

གཏོགས། གཞན་མདོ་སྔགས་ཀྱི་ཆོས་སྒོར་ཞུགས་པའི་མཆོག་དམན་བར་མ་སུ་ཡིན་ཡང་ལས་རྒྱུ་འབྲས་མི་བསླུ་བ་ལ་ངེས་པ་་་་བརྟན་པོ་རྙེད་ནས། སངས་རྒྱས་སྲས་བཅས་ཀྱིས་ཅི་གསུངས་ལས་རྒྱུ་འབྲས་ལྟར་བྱེད་དགོས། འོ་ན་ཇི་སྐད་བྱེད་དགོས་ཟེར་ན།མདོ་ལས། སྡིག་པ་ཅི་ཡང་མི་བྱ་ཞིང་། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །གསུངས་པ་ལྟར་སེམས་ཅན་ཐམས་ཅད་ལ་འཕྲལ་དུ་གནོད་ལ་ཕུགས་སུའང་གནོད་པའི་ལས་ཐམས་ཅད་མི་དགེ་བ་ཡིན་པས་སྤོང་དགོས། སེམས་ཅན་ལ་འཕྲལ་དུ་ཕན་ལ་ཕུགས་སུའང་ཕན་པའི་ལས་ཐམས་ཅད་དགེ་བ་ཡིན་པས་བསྒྲུབ་དགོས། དཔེར་ན་གཏར་བསྲེག་གིས་ནད་འདོན་པ་འཕྲལ་དུ་ཅུང་ཟད་ལུས་ལ་གནོད་རུང་ཕུགས་སུ་ནད་བཏོན་ནས་ཕན་པ་ལྟར་འཕྲལ་དུ་གནོད་པ་མི་དགེ་བ་ལྟར་སྣང་ཡང་ཕུགས་སུའང་ཕན་ཐོགས་ཆེན་པོ་འབྱུང་ན་དོན་དུ་དགེ་བ་ཡིན་པས་བསྒྲུབ་་་་་་དགོས། དཔེར་ན་དུག་དང་འདྲེས་པའི་ཁ་ཟས་སྦྱིན་པར་བཏང་བ་འཕྲལ་དུ་ཕན་པ་ལྟར་སྣང་ཡང་ཕྱི་ནས་སྡུག་བསྔལ་ཚད་མེད་བསྐྱེད་པ་ལྟར། འཕྲལ་དུ་གཞན་ལ་ཕན་པ་དགེ་བ་ལྟར་སྣང་ཡང་ཕུགས་སུ་གནོད་པ་ཆེན་པོ་འབྱུང་ན། དོན་དུ་མི་དགེ་བ་ཡིན་པས་སྤོང་དགོས། དེ་དག་གི་བླང་དོར་ཞིབ་མོ་རྒྱས་པར་སངས་630

རྒྱས་ཀྱི་གསུང་རབ་དང་ལམ་རིམ་སོགས་ནས་བཤད་པ་ལྟར་་་་་་་བྱེད་དགོས། འོ་ན་སངས་རྒྱས་ཀྱིས་ཆོས་ཐམས་ཅད་རྫུན་པ་བསླུ་བ་མི་རྟག་པ་སྙིང་པོ་མེད་པ་སྒྱུ་མ་དང་རྨི་ལམ་བྲག་ཆ་ལྟ་བུ་ཡིན་གསུངས་འདུག་པས། དགེ་སྡིག་ལ་བླང་དོར་ཞིབ་ཏུ་མ་བྱས་ཀྱང་རུང་ཟེར་ན། དེ་ལ་ཆོས་རྗེ་འབྲུག་པ་ཀུན་ལེགས་ཀྱིས། སྒྱུ་མ་ཡིན་གསུངས་ཏེ། ཆགས་སྡང་དང་ནོར་རྫས་སྒྱུ་མར་མི་འགྲོ་བས་ཀུན་སྤྱོད་སྒྱུ་མར་འགྲོ་བ་འདི་ཅི་ལྟར་ཡིན་མ་ཤེས་གསུངས། དེ་ཐུགས་བདེན་ཏེ། ཆོས་ཀུན་སྒྱུ་མར་ཤར་བའི་རྣལ་འབྱོར་པ་བཟང་པོ་ཞིག་ཡིན་ན། དེ་ལྟར་མ་རྟོགས་པ་རྣམས་ལ་ལྷག་པར་སྙིང་རྗེ་སྐྱེས། རྨི་ལམ་ལ་རང་བཞིན་མེད་རུང་གཉིད་ལས་སད་རེག་བར་དུ་ལུས་སེམས་གཉིད་སོགས་འཚོགས་པའི་རྟེན་འབྲེལ་ལས་རྨི་་་་་ལམ་བཟང་ངན་སྣ་ཚོགས་བྱུང་། བདེ་བ་མྱོང་བ་དང་སྡུག་བསྔལ་མྱོང་། སྣང་བ་ཡོད་པ་ལྟར་ཆོས་ཐམས་ཅད་ལ་རང་བཞིན་མེད་རུང་དེ་ལྟར་མངོན་དུ་མ་གྱུར་བར་དུ། རྒྱུ་མ་རིག་ཉོན་མོངས་དགེ་སྡིག་གི་ལས་སྣ་ཚོགས་པའི་རྟེན་འབྲེལ་ལས། འབྲས་བུ་བདེ་སྡུག་མྱོང་བ་ངེས་ཤེས་ཆེར་སོང་ནས། སྔར་བས་ལས་འབྲས་ལ་འཛེམ་པ་ཞིག་ཡིན་ཀྱང་། དེང་སང་དབུ་རྫོགས་ཕྱག་གསུམ་གྱི་ལྟ་བ་བསྒོམ་པར་རློམ་པ་ཕལ་ཆེར་རྒྱུ་འབྲས་ལ་ཇེ་རྩིང་དུ་འགྲོ་བ་་་་འདི་ཅི་ཡིན་མི་ཤེས་ཏེ། ལས་རྒྱུ་འབྲས་ལ་མི་འཛེམ་པར་མི་དགེ་631

བ་དང་འདྲེས་པའི་སྤྱོད་པ་ཆལ་ཆོལ་བྱེད་དུས་སྒྱུ་མ་ཡིན་པས་་་་་ཆགས་སྡང་སོགས་ཉོན་མོངས་པ་མེ་ལྟར་འབར། ལས་ངན་པ་མཚོ་ལྟར་བསོགས་དུས་ཁྱོད་ཀྱི་སྒྱུ་མ་གང་དུ་སོང་། འདི་ནི་དབུ་རྫོགས་ཕྱག་ཆེན་པ་རུ་བཛུས་ནས་ལས་རྒྱུ་འབྲས་ལ་གནོད་པའི་ཆོམ་རྐུན་ཞིག་སྙིགས་དུས་འདིར་བྱུང་བ་ཡིན་པས་གཞན་མ་་་་་་་སེམས། ཆོས་ཐམས་ཅད་སྒྱུ་མ་རྨི་ལམ་ལྟར་རྟོགས་ནས་ཇི་བཞིན་མངོན་དུ་གྱུར་པའི་སངས་རྒྱས་རྣམས་ལ་རང་གི་ངོས་ནས་ཕན་གནོད་མེད་རུང་། སེམས་ཅན་རྣམས་ལ་ཕན་ཕྱིར་སྡིག་སྤོང་དགེ་སྒྲུབ་བྱེད་པ་སངས་རྒྱས་པའི་ཁྱད་ཆོས་ཡིན། སངས་རྒྱས་ནས་རྒྱུ་འབྲས་ལ་མི་འཛེམ་པར་སྡིག་པ་བྱེད་པའི་སངས་རྒྱས་ཤིག་སྔར་ཡོད་མ་མྱོང་། འོ་སྐོལ་རྣམས་ཚེ་འཁོར་བ་ཐོག་མ་མེད་པའི་དུས་ནས་མ་རིག་པའི་དབང་དུ་སོང་། ང་མེད་པ་ལ་ངར་བཟུང་ནས་ཉོན་མོངས་པ་ལངས། ལས་བཟང་ངན་སྣ་ཚོགས་བསགས་ནས།འཁོར་བའི་ཆོས་འདི་རྣམས་མ་བཅོས་བཞིན་དུ་བྱུང་། ཚུགས་ཐུབ་བདེན་གྲུབ་ཏུ་བཟུང་ནས། ད་བར་འཁོར་བ་འདིར་ཡང་དང་ཡང་དུ་འཁྱམས་ནས་བདེ་སྡུག་སྣ་ཚོགས་པྱོང་བ་ཡིན། ད་སངས་རྒྱས་བཅོམ་ལྡན་འདས་ཀྱིས་ཆོས་ཐམས་ཅད་སྒྱུ་མ་རྨི་་་་་་་ལམ་ཡིན་གསུངས་པ་ཐོས་པ་ཙམ་གྱེས་ལས་དགེ་སྡིག་བསགས་ན་འབྲས་བུ་བདེ་སྡུག་མི་མྱོང་བར་ག་ལ་འགྱུར། སྒྱུ་མ་རྨི་ལམ་632

ཡིན་ཞེས་གསུངས་པ་གོ་བ་དང་ངེས་ཤེས་སྐྱེས་པ་ཙམ་གྱེས་མི་་་་་ཆོགདེ་ལྟར་བསྒོམས་ནས་སྐབས་ཤིག་མངོན༄སྲིམ་དུ་སྒྱུ་མ་རྨི་་་་་་་ལམ་དང་ཁྱད་མེད་དུ་སོང་ནས། ལུས་བལ་ལྟར་བརྒྱངས། འདམ་་ལྟར་བཛིས། ཟན་ལྟར་བཅད་རུང་། ཟན་ཞིག་ལ་དེ་ལྟར་བྱས་པ་ཙམ་གྱེ་སྣང་བ་མ་གཏོགས། སྡུག་བསྔལ་གྱེ་སྣང་བ་གཏན་ནས་མི་འབྱུང་ན་འདོར་ལེན་མ་བྱས་ཀྱང་རུང་། འོན་ཀྱང་རང་ལ་ཕན་གནོད་མེད་རུང་སངས་རྒྱ་བ་ལ་སྒྲིབ་གཉིས་སྦྱངས་ཚོགས་གཉིས་བསོག་དགོས་པས་འདོར་ལེན་བྱེད་དགོས། སངས་རྒྱས་ནས་གཞན་སེམས་ཅན་ལ་ཕན་གནོད་འབྱུང་བ་ཤེས་ནས་སེམས་ཅན་ཐམས་ཅད་ལ་ཕན་ཕྱིར་རྒྱུ་འབྲས་ཀྱི་འདོར་ལེན་དུས་ནམ་ཡང་བྱེད་དགོས། དེ་ལྟར་མ་ཤེས་པར་སྟོང་ཉིད་ཀྱི་གཏམ་ཙམ་གོ་ནས་བཟུང་། སྔོན་གྱི་གྲུབ་ཆེན་ཕལ་ཆེར་གྱི་ལད་མོ་བྱས་སྡིག་པ་བསགས་ན། རང་གི་སྟེང་དུ་ཚེ་འདིར་ཡང་མཐོང་ཆོས་མྱོང་འགྱུར་དུ་སྡིག་པའི་འབྲས་བུ་སྨིན་ནས་རྣམ་སྨིན་རྩུབ་པོ་མྱོང་་་་་་དགོས། ཕྱི་མར་ཡང་སྡུག་བསྔལ་ཚད་མེད་འབྱུང་། དེས་ན་ཆོས་ཐམས་ཅད་སྒྱུ་མ་རྨི་ལམ་ལྟར་གྱུར་ནས་རི་བྲག་ལ་ཐལ་བྱུང་དུ་་་་བགྲོད་ནུས། ལུས་འདོད་དགུར་བསྒྱུར་ནས་བདེ་སྡུག་གང་གིས་ལུས་སེམས་ལ་ཕན་གནོད་སྤུ་ཙམ་ཡང་མི་འབྱུང་བའི་ཚད་ལ་་་་་་633

སླེབ་རེག་བར་དུ་ལས་རྒྱུ་འབྲས་ལྟར་བྱེད་པ་གཅེས། འོ་ན་ཚེ་འདིའི་སྣང་བ་དང་། རྨི་ལམ་གྱི་སྣང་བ་ལ་ཁྱད་མེད་ན། རྨི་ལམ་ལ་གྲི་བཏབ་ནས་མི་བསད་རྐུས་བྱས་བུད་མེད་ལ་སྤྱད་པ་སོགས་རྨིས་ན་སྡོམ་པ་འཆོར་རམ་མི་འཆོར་ཟེར་ན། དེ་དངོས་སུ་སེམས་ཅན་ལ་གནོད་པ་མེད་པས་སྡོམ་པ་མི་འཆོར་བས། སངས་རྒྱས་ཀྱིས་རྨི་ལམ་ལ་བཅས་པ་མ་མཛད་པ་ཡིན། འོན་ཀྱང་འཁོར་བ་ངན་སོང་དུ་སྐྱེ་བའི་རྒྱུ་བག་ཆགས་ངན་པ་ཡིན་པས། སངས་རྒྱས་ཀྱིས་དུས་ནམ་ཡང་ཡིད་ལ་བསམ་ངན་སྦྱོར་རྩུབ་སྐད་ཅིག་མ་་་་་་གཅིག་ཙམ་ལ་ཡང་དྲན་མི་རུང་གསུངས་པ་དང་འགལ་བ་ཡིན།དེ་མི་དགེ་བཅུའི་ནང་གི་གནོད་སེམས་སུ་གཏོགས་པས་བཤག་པ་བྱ་དགོས། ཁྱད་པར་རང་གིས་བཀའ་དྲིན་གསུམ་ལྡན་གྱེ་བླ་མ་ལ་ལོག་ལྟ་བྱས་སྒོ་སྐུར་འདེབས་པ་འཁོན་འཛིང་བྱེད་པ་ལྟ་བུ་་་་་རྨིས་ན་ཡང་དམྱལ་བར་སྐྱེ་བ་རྒྱུད་དུ་མ་ནས་གསུངས་འདུག་་་་་་པས། དེ་འདྲ་རྨིས་ན་སད་མ་ཐག་ཏུ་དུག་ཁོང་དུ་སོང་བ་ལྟ་བུའི་འགྱོད་སེམས་ཀྱིས་བཤག་སྡོམ་ཡང་ཡང་བྱ་དགོས། འོ་ན་རྨི་ལམ་དུ་སེམས་ཅན་གྱེ་སྲོག་སྤྱོད་པ་བླ་མ་ལ་བསྙེན་བཀུར་བྱེད་པ་ལྟ་བུ་རྨིས་ན། ཕན་ཡོན་ཡོད་དམ་ཟེར་ན། དེ་མཐོ་རིས་ཐར་པ་དང་ཐམས་ཅད་མཁྱེན་པའི་གོ་འཕང་འཐོབ་ཐབས་ཀྱི་རྒྱུ་བག་ཆགས་བཟང་པོ་རྒྱུད་ལ་ཐེབས་པས། ཕན་ཡོན་ཡོད་ཅེས་སྐྱེས་བུ་དམ་པ་634

འགའ་ཞིག་གི་ཞལ་ནས་ཐོས། འོ་ན་ཆོས་པས་སྲིན་བུ་སོགས་བསད་ཀྱང་སྐྱོན་གྱིས་མི་གོས། སྒྱུང་གནས་ཀྱི་བསྙེན་ཚད་སོང་བའི་ཆོས་མཛད་གང་ཟག་དེ་མཐོང་ཐོས་དྲན་རེག་རྣམས་ངན་་་་སོང་དུ་མི་ལྟུང་བར་མཐོ་རིས་སུ་སྐྱེ་བར་སྒྱུང་གནས་ཀྱི་ཕན་ཡོན་འགའ་ཞིག་ན་སྣང་། གཞན་ཡང་མདོ་དང་སྔགས་ཉམས་སུ་བླངས། རྟོགས་པ་ཁྱད་པར་ཅན་སྐྱེས་པའི་རྣལ་འབྱོར་པ་མཐོང་ཐོས་དྲན་རེག་སྨིན་ཅིང་གྲོལ་བའི་ཕན་ཡོན་མདོ་སྔགས་ཀྱི་་་་་་་་་་གཞུང་དུ་མ་ནས་གསུངས། ཐ་ན་གཟུངས་སྔགས་འགའ་རེ་བཏོན་ནས། སྔ་མོ་མཆིལ་མ་རྐང་མཐིལ་ལ་བྱུགས་ན། དེའི་ཉིན་སྲིན་བུ་གང་བསད་ཚད་སུམ་ཅུ་རྩ་གསུམ་གྱི་ལྷར་སྐྱེ་ཞེས་སྔགས་འབུམ་དང་ཉིན་ཞག་ཕྲུག་གཅིག་གི་ཉམས་ལེན་བྱ་ཚུལ་དུ་མ་་་་་་ནས་བཤད། གཞན་ཡང་རྙིང་མའི་བཏགས་གྲོལ་མཐོང་གྲོལ་སོགས་མདོ་སྔགས་ཀྱི་ཕྱོགས་སུ་གཏོགས་པའི་ཆོས་ཟབ་མོ་དང་།དེ་བཞིན་གཤེགས་པའི་མཚན་གཟུངས་སྔགས་ཁམ་ཆེན་རེ་ཚར་གཅིག་ཙམ་རེ་བཀླགས་ན། མགུལ་དུ་བཏགས་ན། མིག་གིས་མཐོང་ན། རྣ་བས་ཐོས་ན། དེ་ལ་རེག་ན། འོག་ཏུ་འཛུལ་ན་ཡང་སྡིག་པ་རི་རབ་ཙམ་ཡང་སྐད་ཅིག་དེ་ཉིད་ལ་འདག་ཅིང་།བསོད་ནམས་དཔག་ཏུ་མེད་པ་ཐོབ་ཅེས་མདོ་རྒྱུད་བསྟན་བཅོས་ན་མང་པོ་སྣང་། རྟེན་འདུས་རིལ་བུ་ཁམ་ཆེན། སྐྱེ་བདུན་རིལ་བུ།635

བདུད་རྩི་ཆོས་སྨན་སོགས་ཏིལ་འབྲུ་ཙམ་ཁར་སོང་ཡང་སྡིག་་་་་་་ཅན་ཡིན་ཡང་ངན་སོང་དུ་མི་སྒྱེ་བར་མཐོ་རིས་ཐར་པའི་གོ་་་་་་་་འཕང་ཐོབ་ཚུལ་གྱི་ཕན་ཡོན་མང་པོ་སྣང་།ཆོས་པ་རྣམས་ཀྱིས་དེ་རྣམས་ཤེས་པས། མཁས་པའི་སྡིག་པ་ལྕི་ཡང་ཡང་གསུངས་པའི་རྒྱུ་མཚན་དེ་ཚོ་ཡིན། དེ་རྣམས་ལག་ལེན་ལ་བཏབ་ན་ཆོས་པས་སྡིག་པ་བྱས་རུང་ཉེས་པ་མེད་པ་ཙམ་དུ་མ་ཟད། ཕན་ཡོན་ཀྱང་འགའ་ཞིག་ལ་བརྟེན་ནས་འབྱུང་ཚོད་ན་འདུག་ཟེར་ན། འོ་དེ་རྒྱལ་བའི་གསུང་རབ་ཀྱི་དགོངས་པ་མ་ལོན་པས་ཅལ་ཅོལ་ཆེན་པོ་ཞིག་སྨྲས་པ་ཡིན་ཏེ། ཆོས་པ་བཟང་བོ་མཐོང་ཐོས་དྲན་རེག་ལ་ཕན་ཐོགས་པ་དེ་བདེན་ན། ཕན་བཏགས་ན་ལེགས་ཀྱིས་སྲིན་བུ་སོགས་བསད་ན་སྡིག་པ་བྱས་་་་་་་པས་གང་ཡོང་། མི་བསད་བཞིན་དུ་ཕན་འདོགས་ཚུལ་མེད་དམ།བསད་ན་ཉེས་པ་མེད་ཟེར་བ་དེ་གླེན་པ་ཁྱོད་མ་གཏོགས་གཞན་མཁས་པ་སུ་ཞིག་གིས་སྨྲ་སྤོབས། ཆོས་པ་རྣམ་དག་ཅིག་མི་དགོས།ཆོས་སྒོར་ཞུགས་པ་སུ་ཡིན་ཀྱང་། བསམ་བཞིན་དུ་སྡིག་པ་བྱས་ན། གཞན་སྐྱེ་བོ་ཐ་མལ་བས་སྡིག་པ་བྱས་པ་དང་ཡང་མི་འདྲ།སྡིག་པ་བྱས་པའི་ཉེས་དམིགས་ཀྱི་སྟེང་དུ་སོ་ཐར་དང་འགལ་་་་་་བའི་ཉེས་པ། དེའི་སྟེང་དུ་བྱང་སེམས་ཀྱི་སྡོམ་པ་དང་འགལ་བའི་ཉེས་པ། དེ་ཙམ་དུ་མ་ཟད་དེའི་སྟེང་དུ་སྔགས་ཀྱི་སྒོར་ཞུགས་པ་636

ཞིག་ཡིན་ན། གསང་སྔགས་ཀྱི་དམ་ཚིག་དང་འགལ་བའི་ཉེས་པ་རྣམས་དུས་གཅིག་ལ་འབྱུང་བས་ཉེས་འགལ་གྱི་ཁུར་གྱིས་མནན་པར་འགྱུར། སྲོག་གཅོད་སོགས་སྡིག་པའི་འབྲས་བུས་ངན་སོང་དུ་སྐྱེ་བ་ཙམ་དུ་མ་ཟད། སྡོམ་གསུམ་གྱེ་བཅས་པ་གསུམ་གང་རུང་གཅིག་དང་འགལ་རུང་། དམྱལ་བར་འགྲོ་བར་གསུངས་པས། ནམ་ཡང་ངན་སོང་གསུམ་ནས་ཐར་པའི་དུས་མི་འབྱུང་།གཟུངས་སྔགས་ཀྱི་ཆུ་རྐང་མཐིལ་གཉིས་སུ་བྱུགས་ནས་ཕན་་་་་་་་གསུངས་པའི་དགོངས་གཞི་ཡང་། ཉིན་དེར་འཛེམ་ཡང་མ་མཐོང་། མ་གོ་མ་ཤེས་པའི་དབང་གིས་སྲིན་བུ་ཆུང་ཆུང་རེ་གཉིས་རེ་བསད་ཨེ་གཏོང་སྙམ་ནས་སྙིང་རྗེ་སྐྱེས། གལ་ཏེ་དེ་རིང་ཉིན་སྲིན་བུ་རེ་རྐང་པས་བརྫིས་ནས་བསད་སོང་ན་ཡང་སྔགས་འདིའི་ནུས་པས་སུམ་ཅུ་རྩ་གསུམ་གྱི་ལྷ་གནས་སུ་སྐྱེ་བར་ཤོག་་་་་སྙམ་པའི་གཞན་ཕན་བྱང་ཆུབ་སེམས་ཀྱིས་ཀུན་ནས་བསླངས་ཏེ།དེའི་དོན་དུ་དམིགས་ནས་གཟུངས་སྔགས་བཟླས། སྔགས་ཆུ་རྐང་མཐིལ་དུ་བྱུགས་ན། ཆོས་ཐམས་ཅད་བསམ་པ་ལ་རག་ལས་པས། བསམ་པ་བཟང་ན་ས་དང་ལམ་ཡང་བཟང་གསུངས་པ་དང་། བསམ་པ་བཟང་ན་ཅི་བྱས་ཆོས་སུ་འགྲོ། །ཞེས་སྐྱེས་བུ་དམ་པས་གསུངས་པ་ལྟར་ཡིན་པས། བསམ་པ་བཟང་པོའི་སྟོབས་དང་། དེ་བཞིན་གཤེགས་པའི་གསུང་གཟུངས་སྔགས་ཀྱི་637

ནུས་པ་སོགས་ཀྱི་མཐུ་ལ་བརྟེན་ནས་ཕན་ཐོགས་ཡོང་། གལ་ཏེ་ལས་ངན་པའི་དབང་གིས་ཁོ་ལ་ཕན་མ་ཐོགས་རུང་། བསམ་པ་བཟང་པོའི་མཐུས་རང་ལ་ཉེས་པ་མི་འབྱུང་བ་ལ་དགོངས་ནས་དེ་སྐད་གསུངས་པ་ཡིན་གྱི། དེ་མ་ཡིན་པར་ངས་སྔགས་ཆུ་རྐང་པ་ལ་བྱུགས་ཡོད་པས། སྲིན་བུ་མང་པོ་བསད་ཀྱང་རུང་། སུམ་ཅུ་རྩ་གསུམ་གྱི་ལྷར་སྐྱེ་བས་བཟང་མོད་སྙམ་མི་འཛེམ་པར་མིག་་་་་་གིས་མཐོང་། རྣ་བས་ཐོས། ཡིད་ཀྱིས་ཤེས་བཞིན་དུ་རྐང་པ་གཉིས་ཀྱིས་བཛིས་ནས་ཅི་སོད་བྱས་ན། དེ་མང་བསད་དགེ་བ་་ཡིན་ཟེར་བའི་རྒྱ་ནག་གི་ཕྱོགས་ཀྱི་རྒྱ་ཟ་ལར་མུ་སྟེགས་པའི་ཆོས་ལུགས་དང་། རྒྱ་གར་བལ་པོའི་ཕྱོགས་ཀྱི་ཕྱི་རོལ་མུ་སྟེགས་པ་ཁ་ཅིག་གི་ཆོས་ལུགས། ནང་པ་སངས་རྒྱས་ཀྱི་ལུགས་དང་གཏན་ནས་མ་འདྲེས་པ་དེ་ཁོ་ན་ལ་ལག་ལེན་བྱས་པ་ཡིན་པས། ཕན་ཡོན་སྤུ་ཙམ་མེད་པར་མ་ཟད། བླ་མའི་བཀའ་དང་འགལ།སྐྱབས་འགྲོའི་བསླབ་བྱར་འགལ། སོ་ཐར་བྱང་སེམས་སྔགས་སྡོམ་གྱི་བཅས་པ་དང་འགལ། མདོ་རྒྱུད་བསྟན་བཅོས་ཐམས་ཅད་ན་སྡིག་པ་ཅི་ཡང་མ་བྱེད་གསུངས་པ་སོགས་དང་རྒྱབ་་་་་་་་་འགལ་བྱས་པ་ཡིན་པས། སྡིག་པ་དེ་བས་ཆེ་བ་ཞིག་གཞན་ན་མེད། གཟུངས་སྔགས་དང་དེ་བཞིན་གཤེགས་པའི་མཚན་བརྗོད་པ་སོགས་ཆོས་ཀྱི་ཕན་ཡོན་བཤད་པ་དེ་ཀུན་ཀྱང་། སྔོན་ཆད་མ་638

རིག་ཉོན་མོངས་དུག་ལྔའི་དབང་གིས་སྡིག་པ་བྱས་པ་དང་། ཕྱིན་ཆད་ཀྱང་གཉེན་པོ་སྟོབས་ཆུང་ཉོན་མོངས་སྟོབས་ཆེ་བས རང་ལ་དབང་མ་བྱུང་བར་དེའི་དབང་གིས་སྡིག་པ་རེ་བྱས་སོང་ན།་་་ཕྱིས་དེ་མ་ཐག་དེ་ལ། སྐུ་གསུང་ཐུགས་རྟེན་གྱེ་དྲུང་ངམ། ཡང་ན་མདུན་གྱི་ནམ་མཁར་ཚོགས་ཞིང་བསྐྱེད་པ་རྟེན་གྱི་སྟོབས་དང་།སྔར་བྱས་ཀྱི་སྡིག་པ་དུག་ཁོང་དུ་སོང་བ་ལྟར་གནོང་ཞིང་འགྱོད་པ་སུན་འབྱིན་པའི་སྟོབས་དང་། གཟུངས་སྔགས་དང་དེ་བཞིན་གཤེགས་པའི་མཚན་བརྗོད་པ་སོགས་གཉེན་པོ་ཀུན་ཏུ་སྤྱོད་པའི་སྟོབས་དང་། ཕྱིན་ཆད་སྲོག་ལ་བབས་ཀྱང་དེ་འདྲའི་སྡིག་ལས་མི་བྱེད་དོ་ཞེས་ཚོགས་ཞིང་གི་མདུན་དུ་དམ་བཅའ་བ་ཉེས་པ་ལས་སླར་ལོག་པའི་སྟོབས་བཞི་ཚང་བའི་བཤག་པ་བྱས་ན་འདག་པ་ལ་དགོངས་ནས་དེ་སྐད་གསུངས་པ་ཡིན་གྱེ། དེ་ལྟར་མ་ཡིན་པར་སྡིག་པ་གང་བྱས་གཟུངས་སྔགས་རེ་དང་། ལྟུང་བཤགས་ཀྱི་ལྷ་ཚོགས་ལྟ་བུའི་དེ་བཞིན་གཤེགས་པའི་མཚན་རེ་བརྗོད་པ་དང་།གཟུངས་མཆོག་རྒྱལ་པོ་པདྨོ་ཨུཏྲཱི་ཥ་སོགས་ཀྱི་འོག་ཏུ་འཛུལ་བ་ཙམ་གྱིས་འདག་པས་ལས་སླ་བར་འདུག་སྙམ་བསམ་བཞིན་དུ་་་་སྡིག་པ་བྱས་ནས། ཕྱིས་འགྱོད་སྡོམ་སོགས་མེད་པར་ཁ་ནས་བཤག་ཚིག་རེ་དང་། གཟུངས་སྔགས་སོགས་བཏོན་པས་སྡིག་པ་འདག་པ་ཞིག་རྒྱལ་བ་སྲས་བཅས་ཀྱིས་མ་གསུངས་ཏེ། མཁས་639

གྲུབ་རཱ་ག་ཨ་གྱེའི་ཞལ་ནས། འགྱོད་པ་མེད་ན་བཤགས་པས་མི་འདག་པས། །སྔར་བྱས་སྡིག་པ་ཁོང་དུ་དུག་སོང་ལྟར། །ངོ་ཚ་འཇིགས་སྐྲག་འགྱོད་པ་ཆེན་པོས་བཤགས། །ཕྱིན་ཆད་སྡོམ་སེམས་མེད་ན་མི་འདག་པས། །ཕྱིན་ཆད་སྲོག་ལ་བབས་ཀྱང་མི་དགེའི་ལས། །ད་ནི་མི་བགྱི་སེམས་ལ་དམ་བཅའ་བཟུང་། །གསུངས། སྡིག་པ་མི་འདག་པ་ཙམ་དུ་མ་ཟད། སངས་རྒྱས་ཀྱི་བཀའ་ཡི་དགོངས་པ་མ་ལོན་པར་ལོག་པར་གོ་ནས་ལོག་པར་་་་་་སྤྱད་པ་ཡིན་པས། ཉེས་པ་དཔག་ཏུ་མེད་པ་འབྱུང་བ་ཚད་ལྡན་གྱེ་མཁས་གྲུབ་དུ་མས་གསུངས། དཔེར་ན་མེ་ཆེན་པོ་འབར་ནས་འོང་བ། དེ་གསོད་པའི་གཉེན་པོ་ཆུ་ཡིན་ཀྱང་། མཚོ་ཁོ་ལ་མེ་འབར་ན་གཞན་གསོད་ཐབས་ཅི་ཡང་མེད་པ་ལྟར། སྡིག་པའི་གཉེན་པོ་ཆོས་ཡིན་ཀྱང་། ཆོས་སྡིག་པའི་གྲོགས་སུ་ཤོར་སོང་བ་དེ། བཤད་ཐབས་མེད་པའི་སྡིག་པ་མནར་མེད་དམྱལ་བར་སྐྱེ་བའི་རྒྱུ་འབའ་ཞིག་ཡིན་པས་གཞན་མ་སེམས། མཁས་པའི་སྡིག་པ་ཕྱི་ཡང་ཡང་གསུངས་པ་དེ། མཁས་པས་བླང་དོར་གྱེ་གནས་ཤེས་པས་སྡིག་པ་བྱེད་མི་སྲིད། གལ་ཏེ་བག་མེད་པའི་དབང་གིས་རེ་རེ་ཙམ་བྱས་སོང་ཡང་། ཕྱིས་དེ་མ་ཐག་ཏུ་སྡིག་པ་རུ་ངོ་ཤེས།དེའི་དབང་གིས་ངན་སོང་དུ་སྐྱེ་བ་ཤེས་ནས་འཇིགས་ཤིང་སྐྲག་སྟེ། ཉེས་ལྟུང་དང་ཞག་གཅིག་ཙམ་ཡང་མི་འགྲོག་པར་སྟོབས་640

བཞིའི་བཤག་པ་ཤེས་ཚད་བྱས་ཏེ་འདག་ཏུ་འཇུག་པ་ལ་་་་་་་་་་་་་དགོངས་ནས་དེ་སྐད་གསུངས་པ་ཡིན་གྱི། དེ་ལྟར་མ་ཡིན་པར་དགེ་བའི་ཕན་ཡོན་སྡིག་པའི་ཉེས་དམིགས་ཤེས་ནས། དགེ་སྡིག་བླང་དོར་མི་བྱེད་པར་སྡིག་པ་ལ་སྤྱད་ན་ཡང་། ཡང་གསུངས་སྙམ་ནས་འཁྲུལ་བར་མི་བྱའོ། ། ་དེང་སང་ཆོས་ཤེས་ཟེར་བ་འགའ་ཞིག་གིས་རྒྱལ་བའི་་་་་་་་་་་གསུང་རབ་ཀྱི་དགོངས་པ་མ་བོན་པར་ཆོས་ཀྱི་ཕན་ཡོན་རེ་ཙམ་གོ་ཚེ། དེའི་ཚིག་སྒྲ་ཇི་བཞིན་པར་བཟུང་ནས། ཁོང་ཚོས་སྡིག་པ་བྱས་ཀྱང་སྐྱོན་གྱེས་མི་གོས་པའི་བློ་གདེང་ཡོད་པ་ཡིན་ཟེར་ཁ་ཕོ་ནམ་མཁའི་འབྲུག་ལྟར་སྒོགས། སྡིག་པ་མི་དགེ་བའི་ལས་ལ་མི་འཛེམ་པ་མང་། དེ་སྐད་སྨྲས་ནས་ལག་ལེན་ལ་སྡིག་ལས་འདེབས་པ་རྣམས་ཀྱིས་ཆོས་མ་ཤེས་པའི་རང་མཚང་ཕྱིར་བསྟན་ནས།ཆོས་ཀྱི་བདག་པོ་རྒྱལ་བ་སྲས་བཅས་རྣམས་ཐུགས་ཁྲེལ་དུ་བཅུགརང་གཞན་ཀུན་ཕུང་ལ་སྦྱོར་བའི་ཐབས། ཆོས་ལ་བརྟེན་ནས་རྙེད་པ་ཡིན་པས་གཞན་མ་སེམས། དེས་ན་སྐྱེས་བུ་བློ་གྲོས་ཅན་རྣམས་ཀྱིས་སངས་རྒྱས་ཀྱི་གསུང་རབ་ཀྱི་དགོངས་དོན་ཇི་བཞིན་སྡིག་པའི་ལས་སྲོག་ལ་བབས་ཀྱང་ཤེས་བཞིན་མ་བྱེད། གལ་ཏེ་མ་རིག་འཁྲུལ་བའི་དབང་གིས་སྡིག་པའི་ལས་ཅུང་ཟད་རེ་ཙམ་་་་་་་བྱས་སོང་ན་ཡང་། དུག་ཆུ་ཁོལ་མ་ཁོག་ཏུ་ཤོར་བ་ལྟར་འཇིགས་641

སྐྲག་གནོང་འགྱོད་ཀྱི་སྒོ་ནས། དེ་བཞིན་གཤེགས་པའི་མཚན་བརྗོད་ནས་ཕྱག་འཚལ་བ་སོགས་སྡིག་པ་འདག་པའི་གཉེན་པོ་་་་གང་ཤེས་ལ་འབད། ཕྱིན་ཆད་སྲོག་ལ་བབས་ཀྱང་མི་བྱེད་པའི་དམ་བཅའ་བྱས་ན། རྒྱལ་བ་སྲས་བཅས་ཀྱིས་ཇི་སྐད་གསུངས་པའི་ཕན་ཡོན་རྣམས་འབྱུང་བར་གདོན་མི་ཟའོ། །འོ་ན་སྔོན་དེད་དཔོན་སྙིང་རྗེ་ཅན་གྱིས་མི་ནག་མདུང་ཐུང་ཅན་བསད་པས།བསྐལ་པ་འབུམ་གྱི་འཁོར་བ་ཕྱིར་བསྙིལ་ཏེ་ཚོགས་རྫོགས་པའི་ལོ་རྒྱུས་དང་། སྔོན་བྲམ་ཟེ་ཁྱེའུ་སྐར་མས་བུད་མེད་ཅིག་མོ་ནད་ཀྱིས་འཆི་ལ་ཉེ་བ་སྙིང་རྗེ་ནས་ཁྱེམ་ཐབ་ལོ་བཅུ་གཉིས་བྱས།སླར་ཚངས་པར་སྤྱད་པས་བསྐལ་པ་ཁྲིའི་འཁོར་བ་ཕྱིར་བསྙིལ་ཏེ་ཚོགས་རྫོགས་པའི་གཏམ་རྒྱུད་སོགས་མདོ་རྒྱུད་བསྟན་བཅོས་ན་དེ་འདྲའི་ལོ་རྒྱུས་མང་པོ་སྣང་བས། དེང་སང་ཆོས་པ་རྣམས་ཀྱི་བྱ་བ་སྤྱོད་པ་འགའ་ཞིག་གིས་སྡོམ་པ་འཆོར་བ་ལྟར་སྣང་་་་་་་་ཡང་། སྡོམ་པ་བསྲུང་བ་ལས་ལྷག་པའི་རང་གཞན་ལ་ཕན་པའི་དགོས་པ་ཆེ་ན། དགག་བྱ་བ་ལ་དགོས་པ་གཙོ་ཡིན་པས། སྡོམ་པ་བསྲུང་བའི་ཕན་ཡོན་ལས། དགོས་པ་ཆེན་པོ་ཡོད་པ་དེ་འདེམ་དགོས། དགོས་པ་ཆེ་ན་རྩ་བ་བཞིའི་སྡོམ་པ་འཆོར་བའི་བྱ་བ་མ་ཡིན་པ་ཡང་བྱས་ཆོག་ན། གཞན་ཕྲན་ཚེགས་རྣམས་བྱས་ན་ཆོག་པར་སྒོས་ཅི་དགོས་ཟེར་ན། འོ་དེ་རང་འདོད་ཀྱི་དྲི་མ་གཏན་642

ནས་མ་མཆིས་པ། གཞན་ལ་ཕན་ན་སེམས་ཅན་རེ་རེའི་ཕྱིར་ཡང་དམྱལ་བ་མནར་མེད་ཀྱི་མེ་ནང་ཆེན་པོར་བསྐལ་པ་རྒྱ་མཚོར་་་་་་གནས་དགོས་ཀྱང་སྐྱོ་ངལ་མེད་པའི་བྱམས་སྙིང་རྗེ་བྱང་ཆུབ་་་་་་་་སེམས་ཀྱི་སྟོབས་རྒྱས་ཤིང་། ཡང་དག་པའི་ལྟ་བ་མངོན་དུ་གྱུར་ནས་སྡུག་བསྔལ་ལྟར་སྣང་ཙམ་ལས། ལུས་སེམས་ཀྱིས་སྡུག་བསྔལ་དངོས་སུ་མྱོང་མི་དགོས་པའི་བྱང་ཆུབ་སེམས་དཔའ་རེ་རེ་ཙམ་གྱི་སྤྱོད་ཡུལ་ཡིན་གྱི། འོ་སྐོལ་རང་འདོད་ཀྱི་དྲི་མའི་སྦུབས་ན་གནས་ཤིང་། གཞན་ཕན་གྱི་དགོས་པ་ཆེན་པོ་མེད་པ་དང་། ཡོད་ཀྱང་བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་མི་ཟིན་པ་རྣམས་ཀྱི་སྤྱོད་ཡུལ་ཞིག་ཡིན་པར་མ་སེམས། དེ་ཡིན་སྙམ་ནས་ལག་ལེན་ལ་བཏབ་ན། སེང་གེ་མཆོངས་སར་ཝ་ལྡིང་ན་ལྟག་ཚིགས་འབུད་པ་ལྟར་རང་འཕུང་བའི་ལག་ཆ་ཞིག་ཆོས་ནས་་་་་་་རྙེད་པ་ཡིན། འོ་སྐོལ་རྣམས་ཀྱིས་སྔོན་གྱི་སྐྱེས་བུ་དམ་པ་དེ་རྣམས་ཀྱིས་བྱས་པའི་སྡིག་པ་ཆེན་པོ་དེ་འདྲ་ཞིག་བྱེད་པ་ཕར་་་་་ཞོག སྲིན་བུ་ཁབ་རྩེ་ཙམ་གསོད་པ་དང་། གཞན་གྱི་ཟས་ནོར་ཏིལ་འབྲུ་ཙམ་ཡང་ལེན་མི་རུང་སྟེ། སྔོན་དེད་དཔོན་སྙིང་རྗེ་ཅན་གྱིས་སྡིག་ཅན་མདུང་ཐུང་ཅན་བསད་པས་བསྐལ་པ་མང་པོའི་་་་ཚོགས་རྫོགས་པར་བཤད་ཀྱང་། ཕྱིས་སྲོག་བཅད་པའི་ལས་ཀྱི་རྣམ་སྨིན་ལ་ལྕགས་ཀྱི་མདུང་རྣོན་པོ་ཞིག་རྐང་མཐིལ་ནས་་་་་་་་་་643

བཏབ་སྤྱི་བོའི་བར་ཕུག་ནས་སྡུག་བསྔལ་མྱང་གསུངས།སྔོན་རྗེ་མི་ལ་སེམས་ཅན་ཐམས་ཅད་ཀྱི་དོན་དུ་ཚེ་གཅིག་་་་་་ལུས་གཅིག་ལ་སངས་རྒྱ་བའི་འཚོ་བའི་ཐེབས་སུ་ཟྭ་བཞེས་དུས་ཟྭ་ནང་གི་འབུ་བསལ་ཀྱང་སྤྱན་གྱིས་མ་གཟིགས་པ་རྣམས་་་་་་་་་་བཞེས་པས། ཚེ་གཅིག་ལ་སངས་རྒྱས་ཀྱང་། ཕྱིས་རྒྱལ་བ་ལོ་རས་པའི་སྐུའི་སྐྱེ་བ་བཞེས་དུས་སྐབས་ཤིག ཤིག་བྲེ་ལ་གཞལ་ཆོག་པ་ལྟ་བུ་མང་པོ་བྱུང་། ཟོས་ཏེ་རྣམ་སྨིན་མྱོང་བའི་ཚུལ་བསྟན། སློབ་དཔོན་ཀླུ་སྒྲུབ་ཀྱིས་ཟུང་འཇུག་སྐུ་བརྙེས། དགུང་ལོ་དྲུག་བརྒྱ་ཙམ་བཞུགས་ཀྱང་། སྐུ་ཚེ་སྔ་མ་ཞིག་ལ་འཇག་མ་འཐུ་དུས་སྲིན་བུ་ཞིག་གི་སྐེ་འཇག་མའི་བར་དུ་བཅད་ནས་ཤི་བའི་རྣམ་སྨིན་་་་་གྱེས་རྗེས་སུ་སྡིག་ཅན་གྱེ་མི་གཅིག་གིས་དབུ་གཅོད་སྙམ་གྲི་་་་་་་་་བརྒྱབ་ནས་མ་ཆོད་ཚེ་ཁོང་གིས་འཇག་མས་ཆོད་གསུངས་ནས་་་་བཅད་པས་གཤེགས་པའི་ཚུལ་བསྟན། ལྷ་ལྕམ་པདྨ་གསལ་ཨོ་རྒྱན་དང་མཇལ་ཆོས་ཐོབ་ཀྱང་། ཚེ་སྔོན་ཁྱེ་གཅིག་བསད་པའི་ལས་ཀྱི་ལྷག་མས་སྐྱེ་བ་མང་པོ་ཞིག་ཏུ་ལུས་ངན་པ་བླངས། ཕྱི་ནས་ལས་འབྲེལ་རྩལ་དང་། པདྨ་གླིང་པ། རིན་ཆེན་གླིང་པར་གྱུར་ཀྱང་། གཤེ་སྐུར་བྱེད་པ་དང་། དགྲ་ལྡང་བ་མང་པོ་བྱུང་འདུག ལས་ཀྱི་རྣམ་པར་སྨིན་པ་སྐྱེས་བུ་དམ་པས་ཀྱང་ཟློག་ཏུ་མེད་པར་མྱང་བའི་ཚུལ་བསྟན་པ་མང་། བྱང་ཆུབ་སེམས་དཔའ་644

རང་འདོད་གཏན་ནས་ཟད་པ། གཞན་ལ་ཕན་ན་རང་དམྱལ་བར་ལྷུང་ཡང་བཟོད་སྙམ་པས། བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་ཀུན་ནས་བསླངས་ནས་ལས་བྱས་པ་རྣམས་ཀྱིས་ཀྱང་དེ་འདྲའི་རྣམ་སྨིན་རྩུབ་པོ་རེ་མྱོང་དགོས་ན། འོ་སྐོལ་རྣམས་ཀྱི་རང་འདོད་ཀྱིས་ཀུན་ནས་བསླངས། དགོས་པ་ཆུང་ངུའི་ཕྱིར་དུ་སྡིག་པ་ཆེན་པོ་བྱེད་པ་རྣམས་ཀྱིས་ལས་དེ་འདྲ་བྱས་ན་རྣམ་སྨིན་ཆེན་པོ་མྱོང་དགོས་པ་སྨོས་ཅི་དགོས། དེང་སང་འགའ་རེས།སྤྱང་ལྤགས་དང་། ཝ་ལྤགས། སྟག་ལྤགས་སོགས་གཅན་གཟན་གྱི་པགས་པ་འདོད་ནས། འདི་ཡིས་སེམས་ཅན་ལ་གནོད་འཚེ་བྱེད་པས། འདི་བསད་ན་ཉེས་པ་མེད་ཟེར། རང་འདོད་ཁོང་དུ་བཅུག་ནས། ཝ་སྤྱང་སྟག་སོགས་གཅན་གཟན་གསོད་པ་དང་།གཞན་གྱིས་ཟས་ནོར་ཅུང་ཟད་རེ་བརྐུས་ན། འདིས་ཀུན་ལ་གནོད་འདུག་ཟེར། ཕྲན་ཚེགས་རེའི་དོན་དུ་མི་རྐུན་དང་ཁྱེ་རྐུན་བྱེ་བ་གསོད་པ་དང་། རང་ངམ་གཞན་གཉེན་བཤེས་སོགས་ལ་སྟེར་སྙམ། ཕྱུག་པོ་སེར་སྣ་ཅན་གྱི་ཟས་ནོར་སོགས་མ་བྱེན་པ་ལེན་པ་དང་། ཕ་མ་དང་ཉེ་འབྲེལ་ལ་ཕན་དུ་རེ་ནས། དགེ་སློང་བནྡེ་སྐྱ་སར་ཕབ་ནས་ཁྱེམ་འཛིན་པ་དང་། འདོད་ཡོན་ལམ་གྱེ་གྲོགས་སུ་མི་འགྲོ་བར་འདོད་ཡོན་གྱེ་དབང་དུ་འགྲོ་ཡང་སྔགས་ལ་འདོད་ཡོན་ཐབས་མེད་ཀྱིས་བསྟེན་དགོས་པ་ཡིན་ཟེར་ཁག་་་་645

ངན་སྔགས་ལ་བཀལ་ནས་ཤ་ཆང་བུད་མེད་ལ་བག་མེད་དུ་སྤྱོད་པ་དང་། རང་ལ་རྙེད་བཀུར་གྲག༤པ་སློགས་འོང་དུ་རེ་ནས། ལྷ་་མ་མཐོང་ཡང་ཡི་དམ་ལྷའི་ཞལ་མཐོང་། མངོན་ཤེས་རྫུ་འཕྲུལ་མེད་རུང་ཡོད་ཡོད་ལྟ་བུའི་རྫུ་བག་བྱས། མདོ་སྔགས་ཀྱི་དབང་ལུང་ཁྲེད་གསུམ་མ་ཐོབ་རུང་། གཞན་ལ་དབང་ལུང་ཁྲིད་གསུམ་བྱེད་པ་དང་། རང་ཆེ་འདོད་གྲགས་འདོད་བདེ་འདོད་ཀྱིས་ཀུན་ནས་བསླངས་ཁང་པ་ཆེན་པོ་ཕུབ། དགོན་པ་བཏབ་ནས་ར་ལུག་གཡག་གསུམ་བརྒྱ་སྟོང་བསད། སྲིན་བུ་བྱེ་བ་ཐེར་འབུམ་གྱི་རབས་རྩ་བ་དགུ་རྒྱུད་ནས་གཅོད་པ་དང་། དགོན་པའི་སྤྱི་ཐོག་ནས་བཞོ་མཛོ་ཉི་ཤུ་སུམ་ཅུ་བཞག ལོ་རེ་བཞིན་རྟོལ་བུ་གསོད་པ་སོགས་སྡིག་པ་ཚབས་ཆེན་བྱེད་པ་རྣམས། སྐྱོན་གྱི་མི་གོས་པའི་སྐྱེས་བུ་དམ་པ་འདྲ་ཡིན་ན་མ་གཏོགས་གཞན་སུ་ཡིན་རུང་།སྟེང་དུ་ཉེས་པ་དཔག་ཏུ་མེད་པ་འབྱུང་བ་ཡིད་གཉིས་ཐེ་ཚོམ་མི་དགོས་པར་ཐག་ཆོད། དེས་ན་རང་ལེགས་སུ་འདོད་པ་རྣམས་ཀྱིས་ལས་རྒྱུ་འབྲས་ལྟར་སྡིག་པ་མི་དགེ་བ་ཕྲ་ཞིང་ཕྲ་བ་ལ་་་་་་་་་་འཛེམ་པ་གལ་ཆེ། དེ་ལྟར་མི་དགེ་བ་ཆུང་ངུ་ཙམ་གྱིས་ཀྱང་སྐྱོན་གྱེས་མི་གོས་པར་འདོད་ན། ཆགས་སྡང་སོགས་ཉོན་མོངས་པ་སྲོག་གཅོད་མ་བྱེན་ལེན་སོགས་མི་དགེ་བ་ཐམས་ཅད་བསྐྱེད་་་་་་་པའི་རྩ་བ་སྤྱིར་འདོད་ཡོན་ལྔ་དང་། སྒོས་སུ་ལྟོ་གོས་བུད་མེད་646

གསུམ། ཁྱད་པར་ལུས་ཀྱི་གཅེས་འཛིན་འདི་ཡིན་པས། དམ་པ་གོང་མ་རྣམས་ཀྱི་རྣམ་ཐར་ལྟར་བློས་བཏང་ནས་ཆོས་བཞིན་་་་་་་འདུལ་བ་བཞིན་བྱེད་དགོས། མདོར་ན་འདོད་ཆགས་སོགས་ཉོན་མོངས་པ་ལམ་དུ་འཁྱེར་ནུས་པའི་རྣལ་འབྱོར་པ་ཨུ་དུམ་ཝཱ་རའི་མེ་ཏོག་ལས་ཀྱང་དཀོན་པས། སྙིགས་དུས་འདིར་གསང་སྔགས་པ་ཡིན་རུང་སྤོང་བ་གནད་ཆེ་སྟེ། གསང་བའི་བདག་པོ་ལ།ལས་ཀྱི་རྡོ་རྗེས། གསང་སྔགས་པ་ཉོན་མོངས་པ་ལམ་དུ་འཁྱེར་བ་ལགས་སམ་ཞུས་པས། གསང་བདག་གི་ཞལ་ནས། ཉོན་མོངས་པ་ལམ་དུ་འཁྱེར་བ་ཧ་ཅང་ཆེ་སྟེ། དུག་གིས་ལྟོ་ཡོང་བ་ལ་རྨ་བྱ་ལས་མེད། ཉོན་མོངས་པ་མ་སྤངས་པར་ལམ་དུ་འཁྱེར་ནུས་པའི་གང་ཟག་དེ་ཨུ་དུམ་ཝཱ་རའི་མེ་ཏོག་ལས་ཀྱང་དཀོན། གང་ཟག་དབང་པོ་རབ་ལ་ཉོན་མོངས་པ་གྲོགས་སུ་འཆར་ཏེ། ཐ་མལ་བ་ལ་དུག་ཏུ་འགྱུར་བས་སྤོང་བ་ཟབ། དང་པོ་སྤངས་པ་ཇི་ལྟར་ཙམ་ན་ཀློང་དུ་གྱུར་ནས་ཉོན་མོངས་པ་དང་། འདོད་པའི་ཡོན་ཏན་ཐམས་ཅད་སྒྱུ་མར་ཤར་ནས་ཞེན་ཆགས་གང་ཡང་མི་སྒྱེ།བྱུང་ཡང་དགག་མི་དགོས། གནོད་པ་མེད། མ་བྱུང་ཡང་སྒྲུབ་བློ་མི་སྒྱེ། རེ་བ་མེད། དེ་ཙ་ན་ལམ་དུ་ལོངས་པའི་ཚད་ཡིན། མངོན་ཞེན་མ་ལོག་པའི་བར་དུ་ཉོན་མོངས་པ་ལམ་དུ་འཁྱེར་བས་སྦྲང་བུ་རྩིའི་བཅུད་ལ་འཁོར་བས་འབྱར་བ་དང་འདྲ་གསུངས། ལམ་647

ཉམས་སུ་ལེན་པ་ལ་བར་ཆད་གང་ཆེ་ཞུས་པས། གསང་བདག་གི་ཞལ་ནས། དང་པོ་ལམ་ལ་འཇུག་པའི་དུས་སུ་བློ་ཕྱིན་ཅི་ལོག་ཏུ་བྱེད་པའི་རྐྱེན་གང་བྱུང་ཡང་བར་ཆད་ཡིན། ཁྱད་པར་དུ་སྐྱེས་པ་ལ་བུད་མེད་བདུད་དུ་ཆེ། བུད་མེད་ལ་སྐྱེས་པ་བདུད་དུ་ཆེ། ཐུན་མོང་དུ་ལྟོ་གོས་གཉིས་བདུད་དུ་ཆེ་གསུངས། ཡང་ཞུས་པ། ད་ལྟའི་གསང་སྔགས་པ་ཕལ་ཆེ་བ་ཞིག་གིས། ཕྱག་རྒྱ་མ་བསྟེན་པ་བོགས་ཆེ་ཟེར་བར་གདའ་བས་དེ་ཇི་ལྟར་ལགས་ཞུས་པས།གསང་བདག་གི་ཞལ་ནས། ལམ་གྱི་བོགས་ཐོན་པའི་ཕྱག་རྒྱ་མ་གསེར་ལས་དཀོན། བུད་མེད་ངན་མ་མོས་གུས་བྱེ་བོ་ལ་བྱེད།དག་སྣང་སྙིང་སྡུག་ལ་བྱེད། ཚོགས་བསགས་ཁྱོ་བོ་ལ་འབུལ།ཞེན་ལོག་ལྷ་ཆོས་ལ་བྱེད། ཉན་ན་ཁྱེ་ལ་ཡང་སྤྱོད། དད་པ་ཁ་ནས་སྐྱེ། ལྡོག་ན་སྙིང་ནས་ལྡོག སེར་སྣ་དང་མིག་སེར་ཆེ། ཡར་འགྲོ་བའི་ལས་མི་བསོག་པར་མར་འདྲེན་པའི་ལྕགས་ཀྱུ་བྱེད།ཆོས་འཕེལ་བའི་བོགས་འདོན་མི་ཡོང་བར་ཆགས་སྡང་དང་།སྡུག་བསྔལ་གྱེ་སྣ་སུན་བྱེད། ཆགས་པས་གྲོལ་དུ་རེ་ནས་བསྟེན་པར་གདའ་སྟེ། ཉོན་མོངས་པ་འཕེལ་བའི་རྒྱུར་སོང་། ཁམས་རྒྱས་པའི་རྟེན་ཡོང་དུ་རེ་ཙ་ན། ཉམས་གྲིབ་ཀྱི་ཐུམ་པོར་ཁྱེར་སོང་། དམ་ཚིག་མི་བསྲུང་བུད་མེད་འཆོལ་མ་བདུད་མོ་ཡིན་གསུངས། བསྟེན་དུ་རུང་ཙམ་དེ་གང་ལགས་ཞུས་པས། གསང་648

བདག་གི་ཞལ་ནས། གོང་གི་སྐྱོན་དེ་རྣམས་ལས་ལོག་པ་ཞིག་དགོས། ཁྱད་པར་དུ་ཆོས་ལ་མོས་པ། བློ་ཆེ་བ། ངང་རྒྱུད་རིང་བ་དང་། དད་པ་དང་སྙིང་རྗེ་ཆེ་བ། ཕ་རོལ་ཏུ་ཕྱིན་པ་དྲུག་རྒྱུད་ལ་ཚང་བ། བླ་མའི་བཀའ་མི་གཅོག་པ། སྒྲུབ་པ་པོ་ལ་གུས་པ།སྔགས་ཀྱི་དམ་ཚིག་མིག་འབྲས་བཞིན་བསྲུང་བ། དབང་གི་དུས་མིན་པ་གཡེམ་མི་ཤོར་བ། གཙང་སྦྲ་ལ་གནས་པ་བྱུང་ན་ལམ་གྱེ་གྲོགས་སུ་འགྲོ་སྟེ། དེ་ལྟ་བུ་ཤིན་ཏུ་དཀོན་པས། དེ་ལྟ་བུ་ཡང་ཆགས་པ་ཅན་དྲངས་པའི་དོན་ཡིན་ཅིང་། དབང་པོ་རབ་ཀྱི་ཆོས་སྐལ་ཡིན། ཐ་མལ་བ་རྣམས་ལ་ཉོན་མོངས་རང་གར་འགྲོ་བས་དེ་ལས་ལྡོག་དགོས། སྔགས་ཀྱི་སྒོར་ཞུགས་ནས། དམ་ཚིག་མ་བསྲུངས་ན། སངས་རྒྱ་བ་ལ་རེ་བ་མ་བྱེད་གསུངས། ཡང་ལས་ཀྱི་རྡོ་རྗེས་ཞུས་པ། ཆོས་བྱེད་པ་ལ་ལྟོ་གོས་དང་། ལུས་ཀྱི་གཅེས་འཛིན་འདི་གས་ལན་འདུག་པས། འདི་གསུམ་བློས་ཐོངས་པའི་གདམས་པ་ཞིག་ཞུ་བྱས་པས། གསང་བདག་གི་ཞལ་ནས། ལས་ཀྱི་རྡོ་རྗེ་ལུས་འདི་ནམ་ཡང་འཇིག་པ་ཡིན། ཚེ་ཚད་ཀྱང་སྔོན་ནས་བསྐོས་ཚད་རེ་ཡོད། རྒན་གཞོན་ལ་ངེས་པ་མེད། ཐམས་ཅད་འཆི་བ་ལས་མ་འདས་པས་གཟུགས་ལེགས་ཀྱང་དེ་ལ་་་་་་་་་་ཆགས་པས་མ་ཤི་བར་འདུག་པ་ངས་མ་མཐོང་། ལུས་ཀྱི་གཅེས་འཛིན་ཐམས་ཅད་བློས་ཐོངས་ལ་རི་ཁྲོད་འགྲིམས། གོས་ནི་དུག་649

པོ་གྱོན་ཀྱང་ཆོག ལྟོ་ནི་རྡོ་དང་ཆུས་ཀྱང་ཡོང་། མི་རྣམས་ཀྱིས་ཆོས་བྱེད་མ་ནུས་པ་ཡིན་གསུངས། དེས་ན་བློ་གྲོས་ཅན་རྣམས་ཀྱིས་ལུས་ལོངས་སྤྱོད་གང་ལ་མ་ཆགས་པར་ཚེ་བློས་བཏང་ནས་རི་ཁྲོད་དབེན་པར་དམ་པའི་ལྷ་ཆོས་ཉམས་སུ་ལེན་པ་གཅེས་སོ།།སྨྲས་པ། མཚན་ལྡན་བླ་མ་དེད་དཔོན་ཆེན་པོ་རྣམས་ཀྱི་དྲིན་ལས་ལེགས་ཐོབ་པའི། །མཐོང་ཐོས་འགྲོ་ལ་ཕན་པའི་ཡིད་བཞིན་ནོར་བུ་ལྟ་བུའི་གླེགས་བམ་འདི། །ལན་ཅིག་ལན་གཉིས་བཀླགས་ཀྱང་ཚེ་འདིའི་ཆགས་ཞེན་ཆུང་དུ་ཆུང་དུ་འགྲོ། །རི་ཁྲོད་དབེན་པར་ལྷ་ཆོས་བྱེད་འདོད་ངང་གིས་འབྱུང་བའི་ཡ་མཚན་ཆེ། །དེ་ཕྱིར་ལྷ་ཆོས་སྙིང་ནས་བྱེད་པས་གླེགས་བམ་འདི་ཉིད་སྔས་སུ་་་་་་ཞོག །ཡང་དང་ཡང་དུ་ལྟོས་དང་བླ་མ་བཟང་པོས་བཀའ་ཆོས་གནང་བ་དང་། །ཁྱད་པར་མེད་པར་ཚེ་འདིའི་བྱ་བ་དགོས་མེད་བློ་སྣ་ཡང་ཡང་སྐྱེ། །ཚེ་བློས་ཐོངས་ཚེ་ཆོས་ཀྱི་ཕྱེད་གྲུབ་འཁོར་བའི་གནས་ནས་འཕགས་པར་འགྱུར། །ཨེ་མ་བློ་ལྡན་གྲོགས་པོ་སློབ་མ་ཡོན་བདག་ཕོ་མོ་དད་ཅན་རྣམས། །ནམ་འཆི་ཆ་མེད་འདོད་ཡོན་ཉེས་དམིགས་སོམས་ལ་གང་ལ་མ་ཆགས་པ། །མཚན་ལྡན་བླ་མ་དམ་པ་བསྟེན་ལ་རི་ཁྲོད་དབེན་པའི་དགའ་ཚལ་དུ། །གཅིག་པུར་དམ་པའི་ལྷ་ཆོས་མཛོད་དང་བདེ་སྐྱིད་ཉི་མ་བཞིན་དུ་འཆར། །ཡ་མཚན་སྤྲུལ་པའི་གླེགས་བམ་འདི་ཉིད་དབུས་ཀྱི་རི་650

བོ་ནམ་གནས་བར། །ས་སྟེང་འདི་རུ་ཡུན་རིང་གནས་ཤིང་ཡིད་བཞིན་ནོར་བུ་གནས་པ་བཞིན། །གང་དུ་གནས་པའི་ས་དེར་ནད་མུག་འཁྲུག་རྩོད་མིང་ཡང་མི་གྲག་ཅིང་། །རྟག་ཏུ་བཀྲ་ཤིས་བྱིན་རླབས་གཡང་ཆགས་རྫོགས་ལྡན་དུས་བཞིན་སྐྱིད་པར་ཤོག །ཅེས་ཡ་མཚན་སྤྲུལ་པའི་གླེགས་བམ་ཞེས་བྱ་བ་འདི་ནི་བསླབ་་་་་་གསུམ་རྒྱན་གྱིས་མཛེས་ཤིང་། འཕགས་ནོར་བདུན་གྱིས་ཕྱུག་པའི་རིག་འཛིན་ཨོ་རྒྱན་རྣམ་རྒྱལ་དང་། བླ་མ་གངས་རི་པ།མཁས་བཙུན་བཟང་གསུམ་འཛོམས་པའི་ལ་དྭགས་མཁན་པོ་བྱ་བཏང་རིན་ཆེན་དང་། ཕྱག་མཛོད་ཨོ་རྒྱན། དད་ལྡན་ཤེས་རབ་ཆེ་བ་གཉེར་བ་ཨ་མཆོག་དང་། གསོལ་དཔོན་མཁས་པ། ཚེ་འདིའི་སྣང་ཤེས་དོར་ནས་ཕྱི་མ་དོན་དུ་གཉེར་བའི་སློབ་བུ་གྲུབ་ཆེན་དང་། ཀུན་དགའ་བསྟན་འཛིན། བསྟན་འཛིན་རང་གྲོལ་ལ་སོགས་དད་ཅན་གྱི་སློབ་མ་ཡོངས་ཀྱིས་འདི་ལྟ་བུ་ཞིག་དགོས་་་་་་ཞེས་ཡང་ཡང་བསྐུལ་ངོར་རྒྱལ་ཁམས་ཕྱོགས་མེད་ཀྱི་རི་ཁྲོད་་་་་་་འགྲིམས་པའི་བྱ་བཏང་རྣལ་འབྱོར་ཞབས་དཀར་པས། རྒྱལ་བ་ཡབ་སྲས་ཀྱི་གདན་ས། མཁས་གྲུབ་ཀུན་གྱི་བཞུགས་ས། ཆོས་ཀྱི་འཁོར་ལོ་བསྐོར་ས་དབུས་གཙང་དག་པའི་ཞིང་གི་ལྷ་ལྡན་ར་ས་འཕྲུལ་སྣང་གི་ཐག་ཉེ་མཁས་གྲུབ་དུ་མའི་གདན་ས། ཉམས་དགའ་རིག་པ་དྭངས་པའི་དབེན་གནས་མཁར་རྡོ་བསམ་གཏན་651

གླིང་གི་ཡང་རྩེ་མཚུངས་མེད་བཟོད་པ་རྒྱ་མཚོའི་སྒྲུབ་གནས་་་་་་་འོད་གསལ་ཉི་འོད་འཁྱེལ་བའི་ཕུག་མོ་ཆེ་ནས་སྦྱར་བའོ།། འདིས་ཀྱང་བསྟན་པ་དང་འགྲོ་བ་ཡོངས་ལ་ཕན་པ་དཔག་ཏུ་མེད་པ་་་་་ཐོགས་པར་གྱུར་ཅིགབསྐལ་བཟང་འགྲོ་བའི་འདྲེན་མཆོག་པད་དཀར་འཆང་། །གསུམ་ལྡན་རྡོ་རྗེ་འཛིན་པའི་སྐུར་ཤར་བ། །བདག་ལ་སངས་རྒྱས་ལས་ཀྱང་དྲིན་ཆེ་བའི། །སྐྱབས་མཆོག་དམ་པ་གང་དེར་གུས་པས་འདུད། །སྔོན་བྱོན་མཁས་གྲུབ་དུ་མའི་དགོངས་པའི་བཅུད། །ཀུན་འདུས་ཡ་མཚན་སྤྲུལ་པའི་གླེགས་བམ་འདི། །འབྲི་བརྐོ་བྱེད་པོ་ལྷ་ཁང་དབུ་མཛད་དང་། །བསྟན་འཛིན་ཉི་མ་སོགས་ཀྱིས་པར་དུ་བསྒྲུབས། །འདིས་མཚོན་དགེ་བས་ཕན་བདེ་འབྱུང་བའི་གནས། །སངས་རྒྱས་བསྟན་པ་རིན་ཆེན་དར་ཞིང་རྒྱས། །བསྟན་འཛིན་དམ་པ་རྣམས་ནི་ཞབས་པད་བརྟན། །མཛད་འཕྲིན་ཡར་ངོའི་ཟླ་བཞིན་གོང་འཕེལ་ཤོག །གཞན་ཡང་ལྗོངས་འདིར་ནད་ནུ།ག་འཁྲུག་རྩོད་ཞི། །ཆར་ཆུ་དུས་འབབ་ལོ་ལེགས་འབྲི་ཕྱུགས་འཕེལ། །རྫོགས་ལྡན་དུས་བཞིན་བདེ་ཞིང་སྐྱིད་པ་ཡི། །བཀྲ་ཤིས་ཆེན་པོས་ཕྱོགས་ཀུན་ཁྱབ་གྱུར་ཅིག །ཅེས་པར་བྱང་སྨོན་ཚིག་ཉུང་བསྡུས་འདི་ནི། སྔོན་བྱོན་མཁས་གྲུབ་དུ་མའི་ལུང་གིས་ཟིན་པའི་ཉམས་དགའ་རིག་པ་དྭངས་པའི་དབེན་གནས་བཀྲ་ཤིས་་་་་652

འཁྱིལ་ནས་པར་དུ་སྒྲུབ་སྐབས། དབུ་མཛད་སྐལ་བཟང་སྐྱབས་ཀྱིས་བསྐུལ་ངོར། འདུན་པ་མ་ལོག་ཙམ་དུ་ཁྱབ་གདལ་ཀློང་ཡངས་ཀྱིས་བྲིས་པ་ཛ་ཡནྟུ།། སརྦ་མངྒ་ལོ།།653